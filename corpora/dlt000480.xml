<?xml version="1.0" encoding="UTF-8"?>
<?oxygen RNGSchema="file:teilite.rnc" type="compact"?>
<TEI xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Relationes</title>
    <author>Quintus Aurelius Symmachus</author>
    <respStmt>
     <resp>Correzione linguistica</resp>
     <name>Vincenzo del Core </name>
    </respStmt>
    <respStmt>
     <resp>Codifica XML</resp>
     <name>Alice Borgna</name>
    </respStmt>
   </titleStmt>
   <publicationStmt>
    <publisher>digilibLT</publisher>
    <pubPlace>Vercelli</pubPlace>
    <date>2013</date>
    <availability>
     <p><ref target="http://creativecommons.org/licenses/by-nc-sa/3.0/it/"/></p>
    </availability>
    <idno>dlt000480</idno>
   </publicationStmt>
   <sourceDesc>
    <p>Symmaque, texte établi, traduit et commenté par Jean Pierre Callu. Tome V: Discours -
     Rapports, Paris 2009</p>
   </sourceDesc>
  </fileDesc>
  <encodingDesc>
   <projectDesc>
    <p>digilibLT. Biblioteca digitale di testi latini tardoantichi.</p>
    <p>Progetto diretto da Raffaella Tabacco (responsabile della ricerca) e Maurizio Lana</p>
   </projectDesc>
   <editorialDecl>
    <p><hi rend="bold">Note di trascrizione e codifica del progetto digilibLT </hi></p>
    <p>Abbiamo riportato solo il testo stabilito dall'edizione di riferimento non seguendone
     l'impaginazione. Sono stati invece esclusi dalla digitalizzazione apparati, introduzioni, note
     e commenti e ogni altro contenuto redatto da editori moderni. </p>
    <p> I testi sono stati sottoposti a doppia rilettura integrale per garantire la massima
     correttezza di trascrizione</p>
    <p>Abbiamo normalizzato le U maiuscole in V seguendo invece l'edizione di riferimento per la
     distinzione u/v minuscole.</p>
    <p> Non è stato normalizzato l'uso delle virgolette e dei trattini.</p>
    <p> Non è stata normalizzata la formattazione nell'intero <hi rend="italic">corpus</hi>:
     grassetto, corsivo, spaziatura espansa.</p>
    <p>Sono stati normalizzati e marcati nel modo seguente i diacritici.<lb/> espunzioni:
     <![CDATA[<del>testo</del>]]> si visualizza [testo] <lb/> integrazioni: <![CDATA[<supplied>testo</supplied> si visualizza <testo>]]><lb/>
     <hi rend="italic">loci desperati</hi>: <![CDATA[ <unclear>testo</unclear> o <unclear/> testo]]>
     si visualizzano †testo† e †testo<lb/> lacuna materiale: <![CDATA[<gap/>]]> si visualizza
     [...]<lb/> lacuna integrata dagli editori:
     <![CDATA[<supplied><gap/></supplied> si visualizza <...>]]>
    </p>
    <p>Sono stati marcati i termini in lingua greca
     <![CDATA[<foreign xml:lang="grc">αγβ</foreign>]]>
    </p>
    <p>Ulteriori informazioni sulle norme di trascrizione e codifica su <ref
      target="http://digiliblt.lett.unipmn.it/upload/docs/note_di_trascrizione_e_di_codifica.pdf"
      >Note di trascrizione e codifica di testi latini tardoantichi
      [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
   </editorialDecl>
   
  </encodingDesc>
  <profileDesc>
   <langUsage>
    <language ident="la">Latino</language>
   </langUsage>
  </profileDesc>
  
 </teiHeader>

 <text>


  <body>
   <head>Q. AVRELII SYMMACHI V C. PRAEFECTI VRBIS RELATIONES</head>
   <div type="lib" n="I">
    <head> I. D. N. VALENTINIANO SEMPER AVG. SYMMACHVS V C. PRAEFECTVS VRBIS. </head>
    <div type="cap" n="1">
     <p> Quieto mihi et iam pridem a desideriis honorum remoto Praefecturam multis cupitam sponte
      tribuistis. Ago gratias tot bonorum erga me Principum uoluntati, sed intellego quanto plus
      sollicitudinis habeat magistratus qui ex iudicio, quam qui ex gratia uenit. Ille enim, ut
      meritis datus, spem sui debet aequare, iste, ut per beneficium quaesitus, a periculo
      expectationis alienus est, Domine Imperator Valentiniane inclyte, uictor ac triumphator semper
      Auguste. </p>
    </div>
    <div type="cap" n="2">
     <p> Quis ergo me huic honori parem faciet? Scilicet Vestra Clementia cuius interest ne temere
      existimer electus; mihi ad conscientiam satis est non adfectasse publicam curam. Iam qualis
      inueniar in manu temporum est; bonos enim magistratus fauor Principum facit semperque de
      moribus Vestris uirtutes iudicum fluunt. </p>
    </div>
    <div type="cap" n="3">
     <p> Facite ut omnes intellegant, si forte desit rectoribus integer uigor et iusta conscientia,
      hominis culpam esse, non saeculi. Non sum uoti inmodicus, cum honorem meum commendo auctoribus
      suis. Quantum est enim quod ego Numini Vestro ago gratias? Facite ut Vobis etiam Res p. pro me
      grata sit. </p>
    </div>
    </div>
    <div type="lib" n="II">
     <head> II. DD. NN. THEODOSIO ET ARCADIO SEMPER AVGG. SYMMACHVS V. C. PRAEFECTVS VRBIS.</head>
     <div type="cap" n="1">
      <p> Olim me, ut res indicat, cogitationes Numinis Vestri secundo fauore respiciunt: neque enim
       aliter Imperatoribus nihil temere praestantibus inter primos aut primus occurrerem. Dilatus
       ergo hactenus mihi cum Re p. uideor, quae ubi in longinquas Imperii partes Maiestatis Vestrae
       curam uocauit, repperit apud Vos meditata iudicia, Domini Imperatores Theodosi et Arcadi
       inclyti, uictores ac triumphatores semper Augusti. </p>
     </div>
     <div type="cap" n="2">
      <p> Angustum est igitur ut Aeternitati Vestrae pro solo honore quem cepi gratias agam.
       Praefectos saepe fecistis et inmensa aetate facietis, sed quos adsiduitas et usus ingesserit;
       me dudum proconsularem uirum cedentem iam diu potentium moribus ante capere magistratum quam
       expectare uoluistis. Nunc Vos oro atque obsecro ut fauore perpetuo factum Vestrum iuuetis.
       Amabile est praeesse ciuibus, sed placere difficile. Multum enim sibi <supplied>quisque
        adfectat</supplied> et inter cognitos semper dura constantia est. </p>
     </div>
     <div type="cap" n="3">
      <p> Quid, quod plerumque euenit, ut <supplied>obsequi</supplied> aliqui longae potentiae usu
       iam nesciant? Honorem meum non deseruerint qui dederunt; ego enitar, ut potero, ne Clementiam
       Vestram fefellisse de me prior fama uideatur: Vestri Numinis erit communem causam tueri. Nam
       in bonis magistratibus maiorem gloriam quaerit temporum fama quam iudicum. </p>
     </div>
    </div>
     <div type="lib" n="III">
      <head>III. D. N. VALENTINIANO SEMPER AVG. SYMMACHVS V C. PRAEFECTVS VRBIS.</head>
      <div type="cap" n="1">
       <p> Vbi primum Senatus amplissimus semperque Vester subiecta legibus uitia cognouit et a
        Principibus piis uidit purgari famam temporum proximorum, boni saeculi auctoritatem secutus
        euomuit diu pressum dolorem atque iterum me querellarum suarum iussit esse legatum. Cui ideo
        diui Principis denegata est ab inprobis audientia, quia non erat iustitia defutura, Domine
        Imperator Valentiniane inclyte, uictor ac triumphator semper Auguste. </p>
      </div>
      <div type="cap" n="2">
       <p> Gemino igitur functus officio et ut Praefectus Vester gesta publica prosequor et ut
        legatus ciuium mandata commendo. Nulla est hic dissensio uoluntatum, quia iam credere
        homines desierunt aulicorum se studio praestare, si discrepent. Amari, coli, diligi maius
        imperio est. Quis ferat obfuisse Rei publicae priuata certamina! Merito illos Senatus
        insequitur, qui potentiam suam famae Principis praetulerunt; noster autem labor pro
        Clementia Vestra ducit excubias. Cui enim magis commodat, quod instituta maiorum, quod
        patriae iura et fata defendimus, quam temporum gloriae? Quae tunc maior est, cum Vobis
        contra morem parentum intellegitis nil licere. </p>
      </div>
      <div type="cap" n="3">
       <p> Repetimus igitur religionum statum qui Reip. diu profuit. Certe dinumerentur Principes
        utriusque sectae, utriusque sententiae: pars eorum prior caerimonias patrum coluit,
        recentior non remouit. Si exemplum non facit religio ueterum, faciat dissimulatio
        proximorum. Quis ita familiaris est barbaris, ut aram Victoriae non requirat! Cauti in
        posterum sumus et aliarum rerum ostenta uitamus. Reddatur saltem nomini honor qui numini
        denegatus est. Multa Victoriae debet Aeternitas Vestra et adhuc plura debebit: auersentur
        hanc potestatem, quibus nihil profuit; uos amicum triumphis patrocinium nolite deserere.
        Cunctis potentia ista uotiua est; nemo colendam neget, quam profitetur optandam. </p>
      </div>
      <div type="cap" n="4">
       <p> Quodsi huius ominis non esset iusta uitatio, ornamentis saltem Curiae decuit abstineri.
        Praestate, oro Vos, ut ea quae pueri suscepimus, senes posteris relinquamus. Consuetudinis
        amor magnus est; merito diui Constantii factum diu non stetit. Omnia Vobis exempla uitanda
        sunt, quae mox remota didicistis. Aeternitatem curamus famae et nominis Vestri, ne quid
        futura aetas inueniat corrigendum. </p>
      </div>
      <div type="cap" n="5">
       <p> Vbi in leges Vestras et uerba iurabimus? Qua religione mens falsa terrebitur ne in
        testimoniis mentiatur? Omnia quidem deo plena sunt nec ullus perfidis tutus est locus, sed
        plurimum ualet ad metum delinquendi etiam praesentia numinis urgueri. Illa ara concordiam
        tenet omnium, illa ara fidem conuenit singulorum neque aliud magis auctoritatem facit
        sententiis nostris, quam quod omnia quasi iuratus Ordo decernit. Patebit ergo sedes profana
        periuriis et hoc inclyti Pricipes mei probabile iudicabunt, qui sacramento publico tuti
        sunt? </p>
      </div>
      <div type="cap" n="6">
       <p> Sed diuus Constantius idem fecisse dicetur. Cetera potius illius Principis aemulemur, qui
        nihil tale esset adgressus, si quis ante se alius deuiasset. Corrigit enim sequentem lapsus
        prioris et de reprehensione antecedentis exempli nascitur emendatio. Fas fuit, ut parens
        ille Clementiae Vestrae in re adhuc noua non caueret inuidiam. Num potest etiam nobis eadem
        defensio conuenire, si imitemur quod memínimus inprobatum? </p>
      </div>
      <div type="cap" n="7">
       <p> Accipiat Aeternitas Vestra alia eiusdem Principis facta quae in usum dignius trahat.
        Nihil ille decerpsit sacrarum uirginum priuilegiis, repleuit nobilibus sacerdotia. Romanis
        caerimoniis non negauit inpensas et per omnes uias Aeternae Vrbis laetum secutus Senatum
        uidit placido ore delubra, legit inscripta fastigiis deum nomina, percontatus templorum
        origines est, miratus est conditores, cumque alias religiones ipse sequeretur, has seruauit
        Imperio. </p>
      </div>
      <div type="cap" n="8">
       <p> Suus enim cuique mos, suus ritus est: uarios custodes urbibus cultus mens diuina
        distribuit; ut animae nascentibus, ita populis fatales genii diuiduntur. Accedit utilitas
        quae maxime homini deos adserit. Nam, cum ratio omnis in operto sit, unde rectius quam de
        memoria atque documentis rerum secundarum cognitio uenit numinum? Iam si longa aetas
        auctoritatem religionibus faciat, seruanda est tot saeculis fides et sequendi sunt nobis
        parentes qui secuti sunt feliciter suos. </p>
      </div>
      <div type="cap" n="9">
       <p> Romam nunc putemus adsistere atque his Vobiscum agere sermonibus: «Optimi Principum,
        Patres Patriae, reueremini annos meos in quos me pius ritus adduxit ! Vtar caerimoniis
        auitis, neque enim paenitet! Viuam meo more, quia libera sum! Hic cultus in leges meas orbem
        redegit, haec sacra Hannibalem a moenibus, a Capitolio Senonas reppulerunt. Ad hoc ergo
        seruata sum, ut longaeua reprehendar? </p>
      </div>
      <div type="cap" n="10">
       <p> Videro quale sit quod instituendum putatur; sera tamen et contumeliosa est emendatio
        senectutis.» Ergo diis patriis, diis indigetibus pacem rogamus. Aequum est quidquid omnes
        colunt unum putari. Eadem spectamus astra, commune caelum est, idem nos mundus inuoluit:
        quid interest qua quisque prudentia uerum requirat? Vno itinere non potest perueniri ad tam
        grande secretum. Sed haec otiosorum disputatio est; nunc preces, non certamina offerimus.
       </p>
      </div>
      <div type="cap" n="11">
       <p> Quanto commodo sacri aerarii Vestri Vestalium uirginum praerogatiua detracta est? Sub
        largissimis Imperatoribus denegetur quod parcissimi praestiterunt? Honor solus est in illo
        ueluti stipendio castitatis: ut uittae earum capiti decus faciunt, ita insigne ducitur
        sacerdotii uacare muneribus. Nudum quoddam nomen inmunitatis requirunt, quoniam paupertate a
        dispendio tutae sunt. Itaque amplius laudi earum tribuunt qui aliquid rei detrahunt;
        siquidem saluti publicae dicata uirginitas crescit merito, cum caret praemio. </p>
      </div>
      <div type="cap" n="12">
       <p> Absint ab aerarii Vestri puritate ista conpendia! Fiscus bonorum Principum non sacerdotum
        damnis sed hostium spoliis augeatur! Illud tenue lucrum conpensat inuidiam? Atqui auaritia
        in mores Vestros non cadit. Hoc miseriores sunt quibus subsidia uetera decerpta sunt; etenim
        sub Imperatoribus qui alieno abstinent, quia resistunt cupiditati, ad solam detrahitur
        amittentis iniuriam quod desiderium non mouet auferentis. </p>
      </div>
      <div type="cap" n="13">
       <p> Agros etiam uirginibus et ministris deficientium uoluntate legatos fiscus retentat. Oro
        Vos, iustitiae sacerdotes, ut Vrbis Vestrae sacris reddatur priuata successio. Dictent
        testamenta securi et sciant sub Principibus non auaris stabile esse quod scripserint.
        Delectet Vos ista felicitas generis humani. Coepit causae huius exemplum sollicitare
        morientes. Ergo Romanae religiones ad Romana iura non pertinent? Quod nomen accipiet ablatio
        facultatum quas nulla lex, nullus casus fecit caducas? </p>
      </div>
      <div type="cap" n="14">
       <p> Capiunt legata liberti, seruis testamentorum iusta commoda non negantur: tantum nobiles
        uirgines et fatalium sacrorum ministri excludentur praesidiis hereditate quaesitis? Quid
        iuuat saluti publicae castum corpus dicare et Imperii aeternitatem caelestibus fulcire
        praesidiis, armis uestris, aquilis uestris amicas adplicare uirtutes, pro omnibus efficacia
        uota suscipere, et ius cum omnibus non habere? Itane melior est seruitus quae hominibus
        inpenditur? Rem publicam laedimus, cui numquam expediit ut ingrata sit. </p>
      </div>
      <div type="cap" n="15">
       <p> Nemo me putet tueri solam causam religionum: ex huiusmodi facinoribus orta sunt cuncta
        Romani generis incommoda. Honorauerat lex parentum Vestales uirgines ac ministros deorum
        uictu modico iustisque priuilegiis; stetit muneris huius integritas usque ad degeneres
        trapezitas qui ad mercedem uilium baiulorum sacra castitatis alimenta uerterunt: secuta est
        hoc factum fames publica et spem prouinciarum omnium messis aegra decepit. </p>
      </div>
      <div type="cap" n="16">
       <p> Non sunt haec uitia terrarum, nihil inputemus austris, nec rubigo segetibus obfuit, nec
        auena fruges necauit: sacrilegio annus exaruit. Necesse enim fuit perire omnibus quod
        religionibus negabatur. Certe si est huius mali aliquod exemplum, inputemus tantam famem
        uicibus annorum: grauis hanc sterilitatem causa contraxit. Siluestribus arbustis uita
        producitur et rursus ad Dodonaeas arbores plebis rusticae inopia conuolauit. </p>
      </div>
      <div type="cap" n="17">
       <p> Quid tale prouinciae pertulerunt, cum religionum ministros honor publicus pasceret?
        Quando in usum hominum concussa quercus, quando uulsae sunt herbarum radices, quando
        alternos regionum defectus deseruit fecunditas mutua, cum populo et uirginibus sacris
        communis esset annona? Commendabat enim terrarum prouentum uictus antistitum et remedium
        magis quam largitas erat. An dubium est semper pro copia omnium datum quod nunc inopia
        omnium uindicauit ? </p>
      </div>
      <div type="cap" n="18">
       <p> Dicet aliquis sumptum publicum denegatum alienae religionis inpendiis. Absit a bonis
        Principibus ista sententia ut, quod olim de communi quibusdam tributum est, in iure fisci
        esse uideatur. Nam cum Res publica de singulis constet, quod ab ea proficiscitur, fit rursus
        proprium singulorum. Omnia regitis, sed suum cuique seruatis plusque apud Vos iustitia quam
        licentia ualet. Consulite certe munificentiam Vestram an adhuc publica uelit existimari quae
        in alios transtulistis. Semel honori Vrbis delata conpendia desinunt esse tribuentium et
        quod a principio beneficium fuit usu atque aetate fit debitum. </p>
      </div>
      <div type="cap" n="19">
       <p> Inanem igitur metum diuino animo Vestro temptat incutere, si quis adserit conscientiam
        Vos habere praebentium, nisi detrahentium subieritis inuidiam. Faueant Clementiae Vestrae
        sectarum omnium arcana praesidia et haec maxime quae maiores Vestros aliquando iuuerunt. Vos
        defendant, a nobis colantur. Eum religionum statum petimus, qui diuo parenti Numinis Vestri
        seruauit Imperium, qui fortunato Principi legitimos suffecit heredes. </p>
      </div>
      <div type="cap" n="20">
       <p> Spectat senior ille diuus ex arce siderea lacrimas sacerdotum et se culpatum putat more
        uiolato, quem libenter ipse seruauit. Praestate etiam diuo fratri Vestro alieni consilii
        correctionem; tegite factum, quod senatui displicuisse nesciuit. Siquidem constat ideo
        exclusam legationem, ne ad eum iudicium pubficum perueniret. Pro existimatione est temporum
        superiorum ut non dubitetis abolere quod probandum est Principis non fuisse. </p>
      </div>
     </div>
      <div type="lib" n="IV">
       <head>IV. D. N. VALENTINIANO SEMPER AVG. SYMMACHVS V C. PRAEFECTVS VRBIS.</head>
       <div type="cap" n="1">
        <p> Quod apud germanum Clementiae Vestrae diuum principem non sileremus, si eo res Romana
         frueretur, custodibus famae eius insinuo ea deuotione qua Praefectum Vestrum decet fidem
         praeferre blanditiis, Domine Imperator Valentiniane inclyte, uictor ac triumphator semper
         Auguste. Falso creditum est quod urbanae fastigium potestatis peregrini ac superbi uehiculi
         usus adtolleret; haec ratio sola nouum statutum benigno tunc persuasit ingenio, ut ueterem
         magistratum diues pompa gestaret. </p>
       </div>
       <div type="cap" n="2">
        <p> Recusat istius modi decus honor sobrius quem numquam paenitet sui; cui si quid patimur
         accedere, fatemur hactenus defuisse. Itaque oculi quaerunt ciuitatis priuati uehiculi
         nobilem modum et degenerem Praefecturam Populus Romanus existimat, quae posteriora traxit
         exempla. Absit ut moderator Vrbis liberae atque ideo deuotae tamquam Salmoneus Elius
         inuehatur. Nihil moramur externa miracula. </p>
       </div>
       <div type="cap" n="3">
        <p> Inritamentum superbiae Roma Vestra non patitur memor scilicet bonorum parentum quos
         Tarquinius fastus et ipsius Camilli currus offendit. Nam tanto illi uiro albentes quadrigae
         exilium triste pepererunt. At contra Publicolae decus tribuit inclinatio potestatis;
         submisit enim contioni ciuium consularem securem et honoris sui culmen infregit, ut
         libertatem ciuitatis erigeret. Ergo moribus potius quam insignibus aestimemur. Non culpamus
         nouum beneficium, sed bona nostra praeferimus. Submouete uehiculum cuius cultus insignior
         est; illud maluimus cuius usus antiquior. </p>
       </div>
      </div>
       <div type="lib" n="V">
        <head>V DDD. NNN. VALENTINIANO THEODOSIO ET ARCADIO SEMPER AVGGG. SYMMACHVS V C. PRAEFECTVS
         VRBIS.</head>
        <div type="cap" n="1">
         <p> Inter praecipua negotiorum saepe curatum est ut erudiendis nobilibus philosophi
          praeceptores ex Attica poscerentur; itaque nonnullos etiam auctoritas publica in usum
          nostrae urbis acciuit, Domini Imperatores Valentiniane, Theodosi et Arcadi inclyti,
          uictores ac triumphatores semper Augusti. Nunc Vestri saeculi bonitas ultro optimatem
          sapientiae Romanis gymnasiis adrogauit. </p>
        </div>
        <div type="cap" n="2">
         <p> Siquidem Celsus, ortus Archetimo patre quem memoria litteratorum Aristoteli subparem
          fuisse, consentit iuuentuti nostrae magisterium bonarum artium pollicetur, nullum quaestum
          professionis adfectans atque ideo dignus in amplissimum Ordinem cooptari, ut animum uitiis
          auaritiae liberum dignitatis praemio muneremur. Sunt huius rei exempla nobilia quae
          prudens aemuletur imitatio. Nam et Carneaden Cyrenaeum et Poenum Clitomachum Atheniensis
          curia societate dignata est, itidem ut nostri Zaleucum legum Locrensium conditorem
          ciuitate donarunt. </p>
        </div>
        <div type="cap" n="3">
         <p> Dignum est igitur aeternitate Numinis Vestri Celsum genere, eruditione, uoluntate
          laudabilem adiudicare nobilibus pignore dignitatis, cum praerogatiua scilicet consulari,
          ne sumptum eius magis quam magisterium quaesisse uideamur non sine auaritiae nota, si ab
          eo munia publica postulemus, qui spondet gratuita praecepta. </p>
        </div>
       </div>
        <div type="lib" n="VI">
         <head>VI. DD. NN. THEODOSIO ET ARCADIO SEMPER AVGG. SYMMACHVS V C. PRAEFECTVS VRBIS.</head>
         <div type="cap" n="1">
          <p> Praecipua quidem beneficia Numinis Vestri Populus Romanus expectat, Domini Imperatores
           Theodosi et Arcadi inclyti, uictores ac triumphatores semper Augusti, sed ea iam quasi
           debita repetit, quae Aeternitas Vestra sponte promisit; non quod sibi tribuenda diffidat
           - nusquam enim maior fides quam in bonorum principum sponsione - , uerum ne existimetur
           oblata fastidiose sperare, nisi instanter exegerit. </p>
         </div>
         <div type="cap" n="2">
          <p> Orat igitur Clementiam Vestram ut, post illa subsidia quae uictui nostro largitas
           Vestra praestauit, etiam curules ac scaenicas uoluptates circo et Pompeianae caueae
           suggeratis. His enim gaudet urbana laetitia cuius desiderium pollicitatione mouistis.
          </p>
         </div>
         <div type="cap" n="3">
          <p> Expectantur cotidie nuntii qui propinquare Vrbi munera promissa confirment; aurigarum
           et equorum fama colligitur; omne uehiculum, omne nauigium scaenicos artifices aduexisse
           iactatur. Et tamen amor Perennitatis Vestrae acuit desideria plebis, non cupiditas
           ludicrorum. Date igitur interim quae petantur, ut sit locus ceteris quae sine fine
           tribuetis. </p>
         </div>
        </div>
         <div type="lib" n="VII">
          <head>VII. DD. NN. THEODOSIO ET ARCADIO SEMPER AVGG. SYMMACHVS V C. PRAEFECTVS
           VRBIS.</head>
          <div type="cap" n="1">
           <p> Kalendas anni auspices quibus mensium recursus aperitur inpertiendis strenis dicauit
            antiquitas, Domini Imperatores Theodosi et Arcadi inclyti, uictores ac triumphatores
            semper Augusti. Huius instituti usum munificentiae festinatione praeuertitis, seram
            putantes liberalitatem quae statutis temporibus admouetur. Felix me hercule saeculum quo
            Principes cohibere diu nesciunt tribuenda deuotis, cum sibi debita cunctentur exigere!
           </p>
          </div>
          <div type="cap" n="2">
           <p> Quid ergo primum, quid potissimum praedicem? Promptamne Numinis Vestri et celerem
            largitatem, an circa absentes memorem diligentiam, an quod sacrum munus auxistis honore
            uerborum? Dicam, ut res est, curasse Clementiam Vestram ut, tamquam coram locatus, et
            adloquiis Principum fruerer et augusta in ipsis donis ora uenerarer. Quando mihi eueniet
            expressa potius et uiua gaudia capere de Vobis? Quantum ueritatis est bonum cuius
            species et imago mirabilis est! </p>
          </div>
          <div type="cap" n="3">
           <p> Ago igitur atque habeo gratias et meam uicem, qui soluendo non sum, caelestibus
            delego uirtutibus. Illae Clementiam Vestram dignis processibus munerentur; nos colimus,
            nos amamus quod scitis omnibus rebus esse praestantius, qui ideo salutariter rem
            pubficam regitis, ut haec sola mereamini. </p>
          </div>
         </div>
          <div type="lib" n="VIII">
           <head>VIII. DDD. NNN. VALENTINIANO THEODOSIO ET ARCADIO SEMPER AVGGG. SYMMACHVS V C.
            PRAEFECTVS VRBIS.</head>
           <div type="cap" n="1">
            <p> Omnium beneficiorum quae tribuit potior fortuna subiectis certa sunt tempora, Domini
             Imperatores Valentiniane, Theodosi et Arcadi inclyti, uictores ac triumphatores semper
             Augusti; solae leges quae in bonum commune procedunt numquam patiuntur occasum. Agit
             igitur diuinis sanctionibus Vestris gratias Ordo reuerendus etiam nomine posterorum
             quibus res publica emendata tradetur. Nam cum foeda iactatio senatorias functiones
             grauibus inpendiis obruisset, et moribus et sumptibus nostris sanitatem ueterem
             reddidistis, ne aut inpares facultate collegas tenuis decoloraret editio aut per
             uerecundiam uiribus maiora conatos effusio inconsulta demergeret. </p>
           </div>
           <div type="cap" n="2">
            <p> Eiusdem praeterea orationis salubritate uetus dicendarum sententiarum forma reparata
             est, <supplied>ut</supplied> summum cuique decernendi locum non ratio munerum, sed
             honorum fortuna praestaret atque id assensio ceterorum, uel inuita, sequeretur quod
             ante omnes felicior censuisset. Credimus igitur his remotis ad regnum suum redisse
             uirtutes: in editionibus parsimonia, in Senatu ordo retinebitur, nec se ostentabit
             opulentia semper bonis infirma temporibus. </p>
           </div>
           <div type="cap" n="3">
            <p> Superest ut ea quae Serenitas Vestra patribus deliberanda legauit, cognito Senatus
             consulto, lex augusta confirmet. Nullo enim dissentiente decretum est quis modus
             censuum semel aut saepius fungendis mediocriter editionibus adplicetur, quae
             gladiatorio muneri et quae scaenicis ludis sumptuum temperamenta conueniant, quid
             libertatis habere mereatur praesentis expensio, quid damni absentium contumacia debeat
             experiri. </p>
           </div>
           <div type="cap" n="4">
            <p> Haec Aeternitas Vestra uenerabilis cum Senatui statuenda mandaret, referri ad se
             protinus imperauit, ut placita cunctis inmortali lege solidentur. Iussis paruimus;
             expectamus oraculum quo salutariter, ut Vestro Numini familiare est, patrum decreta
             firmetis, adiecta comminatione, si ullus aliquando ambitus haec uel illa corruperit
             quae consilio caelesti pro Ordinis dignitate sanxistis. </p>
           </div>
          </div>
           <div type="lib" n="IX">
            <head>IX. DD. NN. THEODOSIO ET ARCADIO SEMPER AVGG. SYMMACHVS V C. PRAEFECTVS
             VRBIS.</head>
            <div type="cap" n="1">
             <p> Gratias beneficiis Vestris agere pro Vrbe Roma ut officii probabilis ita insolentis
              audaciae est. Nam neque ingentibus rebus uerba conueniunt et personam Populi Romani
              nulla inplet oratio, Domini Imperatores Theodosi et Arcadi inclyti, uictores ac
              triumphatores semper Augusti. Sed quia in talibus negotiis uoti magis quam ingenii
              ratio uersatur, non metuo inparis famam, dum fugio nomen ingrati. </p>
            </div>
            <div type="cap" n="2">
             <p> Vrbem caelo et sideribus acceptam! Cui bona terrarum omnium congeste praestauistis
              atque id praecipue Vobis putatis accedere, quod Roma quaesiuerit. Recepimus ueteris
              praerogatiuae fidem securitatem. Siquidem constat imperantibus Vobis Populi esse
              Romani quidquid ubique generosum uel gignit natura uel informat industria. Enimuero
              etiam posteris egregium dedistis exemplum: scient futuri ita demum adfluere pubficas
              uoluptates, si eas Palatia non requirant. Hoc est specimen animi continentis sibi
              negare quod aliis deferatur et laetitiam ceterorum propriis anteferre solaciis; hic
              usus bonos Principes decet. Namque aurium et oculorum fructus caducus est, largitatis
              aeternus. </p>
            </div>
            <div type="cap" n="3">
             <p> Alii triumphis suis haec dona seruassent, ut posita lauru nouis actoribus
              personarent Pompeiana proscaenia, ut pro captiuis tetrarchis Indicae currum beluae
              praeuenirent, ut equorum longus ordo instar gentium duceretur: Vester triumphus
              Arsacidas post tergum reuinctos et gazas uictae Babylonis accipiet. In magnos quippe
              animos non cadit adfectata iactatio. Nescitis tribuenda differre; quidquid nationum
              famulatus obtulerit, statim publicum est. </p>
            </div>
            <div type="cap" n="4">
             <p> Merito Vos Senatus ac Populus ore celebrat, deuotione ueneratur, amore
              conplectitur. Mihi credite: arcana omnium pectorum possidetis, illa bonarum
              necessitudinum loca quibus liberorum, quibus parentum inmoratur adfectio. Et quia omne
              praemium, dum beneficiis Vestris confertur, angustum est, inuenit Ordo amplissimus
              amabilem uicem qua se gratum probaret. Nam familiae Vestrae et stirpis auctorem,
              Africanum quondam et Brittannicum ducem statuis equestribus inter prisca nomina
              consecrauit; qui felici satu numen in imperium salutare progenuit. Sic coluntur quorum
              liberi ad bonum publicum nati sunt. </p>
            </div>
            <div type="cap" n="5">
             <p> At uero populus imperialis munificentiae muneribus expletus in amorem Vestrum
              prompta inclinatione concessit. Qui ubi conperit meo praefatu, adfore dona publicorum
              parentum, portis omnibus in longinqua fusus erupit, feliciorem ceteris iudicans, qui
              primus bona Vestra uidisset. Ergo cum expectari munera Principum soleant, nunc accita
              uenerunt. Praetereo illum diem quo elefantos regios per conferta agmina equorum
              nobilium pompa praecessit; </p>
            </div>
            <div type="cap" n="6">
             <p> malo fremitum Murciae uallis exponere atque illam quadrigarum distributionem in qua
              sibi cum fortunatior uideretur cui electionem mox urna tribuebat, par uel potior erat
              quem sors fecisset extremum. Quotiens seguenti primus inuidit? Dubia est optio, cum de
              similibus iudicatur. Nec putetis istiusmodi uoluptatem plebi Martiae paruam uideri,
              cui delenimenta circensium finitimorum conubium praestiterunt, cui summus honor uisus
              est, ut ouantes equorum dorsa gestarent, ut triumphantes currus inueheret. Quare
              Victoria genti Romuleae familiaris Clementiam Vestram pro uoto omnium muneretur. </p>
            </div>
            <div type="cap" n="7">
             <p> Fecistis ut Vrbs cana luxuriet in primam reducta laetitiam et uer illud quondam
              uigentis aetatis. Audeo iam sperare potiora: mittetis etiam regiam classem quae
              annonariis copiis augeat deuotae plebis alimoniam. Hanc uero in Tiberinis ostiis
              mixtus Populo Senatus excipiet; uenerabimur tamquam sacras puppes quae felicia onera
              Aegyptiae frugis inuexerint. Non sunt auara uota quae saeculi excitauit humanitas: de
              exemplis uenit ista fiducia; magna sumendo maiora praesumimus. </p>
            </div>
            <div type="cap" n="8">
             <p> Nunc legite Senatus ac Populi fausta suffragia, licet sciam plus inesse animis quam
              uocibus explicari et quaedam libamina publici in Vos amoris accipite. Si parua adhuc
              dicta sunt, munerum Vestrorum inputate miraculis; nam magnitudo stuporis locum multis
              plausibus non reliquit. </p>
            </div>
           </div>
            <div type="lib" n="X">
             <head>X. D. N. VALENTINIANO SEMPER AVG. SYMMACHVS V C. PRAEFECTVS VRBIS.</head>
             <div type="cap" n="1">
              <p> Laetarum rerum index esse malueram, Domine Imperator Valentiniane inclyte, uictor
               ac triumphator semper Auguste, sed ratio officii publici necessitatem mihi nuntii
               tristis inposuit. Praetextatus Vester, Praetextatus bonorum, antiquae probitatis
               adsertor, inuida sorte subtractus est, uir omnium domi forisque uirtutum, in cuius
               locum Vestrae quoque Aeternitati quae optimos nouit eligere nimis arduum est similem
               subrogare. </p>
             </div>
             <div type="cap" n="2">
              <p> Itaque summum sui in Re publica desiderium magnumque ciuibus gratis reliquit
               dolorem. Nam ubi primum Romae amarus de eo rumor increpuit, recusauit Populus
               sollemnes theatri uoluptates memoriamque eius inlustrem multa adclamatione testatus
               grauiter egit cum liuore Fortunae, quod sibi inclytorum Principum beneficia
               sustulisset. Et ille quidem functus est lege naturae, nos uero socios animi sui
               Vestrique iudicii tanto dolore confudit, ut otii remedium postulemus. </p>
             </div>
             <div type="cap" n="3">
              <p> Sileo cetera quae me non sinunt Praefecturam ferre patienter: uel haec una
               consortis amissio iusta est ad impetrandam uacationem. Ament alii perpetuas
               potestates: mihi summus est fructus felicitatis, ut coram Vestrum Numen aduenerer,
               intuear benigna salutis meae sidera. Hoc unum pro omnibus quae praestitistis exopto.
               Simplex petitio est nec uiam capessendi honoris adfectat; semel enim claruerit nihil
               aliud esse quod cupiam, cum supplex refuderim magistratum. </p>
             </div>
            </div>
             <div type="lib" n="XI">
              <head>XI. DD. NN. THEODOSIO ET ARCADIO SEMPER AVGG. SYMMACHVS V. C. PRAEFECTVS
               VRBIS.</head>
              <p> Licet arbitrer litteras meas nuntiis aut rumore praeuentas - quid enim fama potest
               esse uelocius, Domini Imperatores Theodosi et Arcadi inclyti, uictores ac
               triumphatores semper Augusti? - ego tamen officii publici necessitate cogente
               excessum uiri inlustris crudo adhuc dolore non sileo. Vettium Praetextatum ueteribus
               parem uirtutum omnium uirum fata rapuerunt summo patriae gemitu, cui decus insigne
               praestabat. Cuius ego laudes et iusta praeconia animi consternatione praetereo; neque
               enim locus est cuiusquam testimonio, cum uitae eius gloriam Clementiae Vestrae
               iudicia testentur, mortem celebrem dolor omnium fecerit. </p>
             </div>
                       
   <div type="lib" n="XII">
              <head>XII. DDD. NNN. VALENTINIANO THEODOSIO ET ARCADIO SEMPER AVGGG. SYMMACHVS V C.
               PRAEFECTVS VRBIS.</head>
              <div type="cap" n="1">
               <p> Licet Vettius Praetextatus naturae lege resolutus sit, uiuit tamen in memoria et
                amore cunctorum, felicior ciuium lacrimis quam quisquam gaudiis suis atque hoc uno
                punit inuidiam, quod tantum ei mors ad gloriam contulit, ut huic quoque Fortunae
                liuor debeat inuidere, Domini Imperatores Valentiniane, Theodosi et Arcadi inclyti,
                uictores ac triumphatores semper Augusti. </p>
              </div>
              <div type="cap" n="2">
               <p> Nam praeter illum Populi Romani inusitatum dolorem etiam Senatus inpatiens
                dispendii sui solacium petit de honore uirtutis Vestnimque Numen precatur, ut uirum
                nostra aetate mirabilem statuarum diuturnitas tradat oculis posterorum, non quod
                ille praemia terrena desideret, qui gaudia corporis, etiam cum hominem ageret, ut
                caduca calcauit, sed quia ornamentis bonorum incitatur imitatio et uirtus aemula
                alitur exemplo honoris alieni. Hinc factum est, ut rusticis adhuc saeculis optimi
                quique ciuium manu et arte formati in longam memoriam mitterentur. Atque utinam
                nihil huic decori facilitas adulantium postea derogasset! Quamuis paria non sint
                quae dispari arte quaeruntur. </p>
              </div>
              <div type="cap" n="3">
               <p> Dignum est igitur ut qui in pectoribus omnium manet sit in ore populorum: ille
                semper magistratibus suis celsior, in alios temperatus, in se seuerus; sine
                contemptu facilis, sine terrore reuerendus; indecorae nescius largitatis ille cui si
                quod commodum successionis euenit, ad testatoris proximos mox reuertit; qui nullius
                prosperis fractus est, nullius risit aduersa; quem semper inuitum secutus est honor;
                cuius aequitati conterminus quisque limites suos credidit. </p>
              </div>
              <div type="cap" n="4">
               <p> Plura de eo uellem, plura deberem, sed Clementiae Vestrae testimonio cuncta
                seruanda sunt; inlustrior enim laus est de caelesti profecta iudicio. Ergo, ut
                probitatis patroni, bona temporum Vestrorum futuris quoque uisenda proponite. Certe
                ille est Praetextatus quem iure Consulem feceratis, ut fasti memores celebre nomen
                extenderent. Aliis titulis fatalia damna reparate. Abierit cum homine praemium, sed
                iudicium post hominem perseueret. Probate casibus aduersum gloriam nihil licere. Nam
                quod meruit a ciuibus singulare est, illud multis commune quod perdidit. </p>
              </div>
   </div>         
    <div type="lib" n="XIII">
               <head>XIII. D. N. VALENTINIANO SEMPER AVG. SYMMACHVS V C. PRAEFECTVS VRBIS.</head>
               <div type="cap" n="1">
                <p> Si diuinae Clementiae Tuae merita cogitentur, nullae opes quas aut natura
                 sufficit aut fortuna circumfert gratiam nostri erga Te amoris aequabunt, sed, ut
                 mea fert opinio, publicum de optimo Imperatore iudicium non est muneribus
                 aestimandum. </p>
               </div>
               <div type="cap" n="2">
                <p> Senatus tamen promptus obsequii omnes officiorum partes ultro adripit, quibus
                 indicatur adfectio et salutare Numen Tuum precatur, ut in hac oblatione quae
                 nonnihil superioribus addidit intellegas hoc esse curatum, ne sub Te minus posse
                 uideamur. Nam diuis parentibus Tuis ob decennium singulis minor summa decreta est;
                 etiam diuus frater Mansuetudinis Tuae, cum tertium lustrum aeui imperialis
                 exigeret, parciore munificentia honoratus adseritur. Nunc in amorem Tuum studia
                 nostra creuerunt. Nam mille sescentas auri libras decennalibus imperii Tui festis
                 deuotus Ordo promisit urbanis ponderibus conferendas, id est trutinae largioris
                 examine. </p>
               </div>
               <div type="cap" n="3">
                <p> Quodsi pares animo uires Senatus habuisset, scires in publico amore Perennitatis
                 Tuae esse diuitias. Sed maluit Clementiae Tuae solutionis fide placere quam
                 magnitudine perfidae sponsionis. Dehinc sub Imperatore primaeuo sanus muneris modus
                 uotum est saepe faciendi. Absit ut bono Principi plus quam possumus ingeramus;
                 amantium quippe largitio non iure deterit offerentes. Ergo et nunc libens sume
                 sacro aerario decreta subsidia et futuris processibus imperii Tui obsequiorum
                 similium spem reserua. </p>
               </div>
    </div>          
     <div type="lib" n="XIV">
                <head>XIV D. N. VALENTINIANO SEMPER AVG. SYMMACHVS V C. PRAEFECTVS VRBIS.</head>
                <div type="cap" n="1">
                 <p> Habeant hoc publicae necessitates ut inpossibilia plerumque persuadeant, Domine
                  Imperator Valentiniane inclyte, uictor ac triumphator semper Auguste, sed cauto
                  opus est ne asperitas negotii effectu inrito solas arcessat offensas quae nulli
                  magis euitandae sunt quam iuueni et Principi cuius gratia cum aetate debet
                  adolescere. Ergo Numinis Vestri famam simulque arduum rei cogitans corporatos
                  negotiatores, membra Aeternae Vrbis, ad equorum conlationem quam litteris
                  imperastis uocare dubitaui, ne librationem Clementiae Vestrae querella publica
                  praeueniret. Integra res est: adhuc salubritatem consilii diligentioris expectat.
                  Iustitiae praestate quod remittetis inuidiae. </p>
                </div>
                <div type="cap" n="2">
                 <p> De exemplo ueniunt quae cauemus: siquidem caeli particeps parens Clementiae
                  Vestrae, cum munus exiguum huic hominum generi mandare temptasset, motus libertate
                  plebis abstinuit. Et certe paucorum curam res illa poscebat magisque officium
                  desiderabatur tractandae pecuniae publicae quam dispendium conferendae. Consuluit
                  tamen gloriae suae, ne quid iuberet inuitis, et diligentissimus ac serius
                  imperator speratum emolumentum tamquam popularis ignouit. </p>
                </div>
                <div type="cap" n="3">
                 <p> Nec putet Aeternitas Vestra ab incepto temere destitisse deo proximum uirum;
                  nouerat horum corporum ministerio tantae urbis onera sustineri. Hic lanati pecoris
                  inuector est, ille ad uictum populi cogit armentum, hos suillae carnis tenet
                  functio, pars urenda lauacris ligna conportat, sunt qui fabriles manus augustis
                  operibus adcommodent, per alios fortuita arcentur incendia. Iam caupones et
                  obsequia pistoria, frugis et olei baiulos multosque id genus patriae seruientes
                  enumerare fastidium est. Ad summam liquet priuilegium uetus magno inpendio
                  constare Romanis; iugi obsequio inmunitatis nomen emerunt. </p>
                </div>
                <div type="cap" n="4">
                 <p> Quod si adiciantur insolita, forsitan consueta cessabunt. Quare paternum
                  Clementiae Tuae ingerimus exemplum. Praetuli oraculum quod pius successor
                  imiteris. Oro atque obsecro ne Populum quem triumphantes saepe ueneramini ceteris
                  urbibus conferatis. Dabit fortuna melior quidquid castrensis usus effiagitat;
                  humanitatis merito necessitas Vestra sedabitur. </p>
                </div>
     </div>          
      <div type="lib" n="XV">
                 <head>XV DDD. NNN. VALENTINIANO THEODOSIO ET ARCADIO SEMPER AVGGG. SYMMACHVS V C.
                  PRAEFECTVS VRBIS.</head>
                 <div type="cap" n="1">
                  <p> Ab exortu paene Vrbis Martiae strenarum usus adoleuit auctore Tatio rege qui
                   uerbenas felicis arboris ex luco Streniae anni noui auspices primus accepit,
                   Domini Imperatores Valentiniane, Theodosi et Arcadi inclyti, uictores ac
                   triumphatores semper Augusti. Nomen indicio est uiris strenuis haec conuenire
                   uirtute atque ideo Vobis huiusmodi insigne deberi, quorum diuinus animus magis
                   testimonium uigilantiae quam omen expectat. </p>
                 </div>
                 <div type="cap" n="2">
                  <p> Sumite igitur, defensores publicae salutis, sollemniter auro ducta munuscula,
                   non quia diuitis metalli honore gaudetis, sed ut nostra deuotio felicis saeculi
                   testetur opulentiam. Bonis Principibus bene parta libamus. Suscipite a iudicibus
                   aperta obsequia, qui pretia occulta damnatis. Merito Vobis sollemnes pateras cum
                   quinis solidis ut Numinibus integritatis offerimus, quibus nec Vester pudor nec
                   noster census oneratur. </p>
                 </div>
                 <div type="cap" n="3">
                  <p> Maneat aeuum talis circa Vos usus officii et honorem Clementiae Vestrae
                   interminus annorum recursus instauret. Libenter strenis sollemnibus Praefectura
                   fungetur strenuis deferenda. </p>
                 </div>
      </div>    
       <div type="lib" n="XVI">
                  <head>XVI. DDD. NNN. VALENTINIANO THEODOSIO ET ARCADIO SEMPER AVGGG. SYMMACHVS V
                   C. PRAEFECTVS VRBIS.</head>
                  <div type="cap" n="1">
                   <p> Profiteor ultro quod scio Clementiam Vestram posse rescribere: uerecunde
                    potius quam iure suscepi prouocationem non extante sententia, ne existimarer
                    offensus liberae quidem sed inmaturae uocis obiectu, Domini Imperatores
                    Valentiniane, Theodosi et Arcadi inclyti, uictores ac triumphatores semper
                    Augusti. Nam cum inter proximos Euphasii c. m. uiri itemque heredes scriptos qui
                    olim beneficio Praetoris corporibus defruuntur super testamenti iure actio
                    uerteretur, et sententiam de possessione inpatienter exigerent quibus ab
                    intestato bonorum possessio minime conpetebat, quia heredibus scriptis secundum
                    tabulas docebatur indulta, Priscianus et Polemonianus ad denuntiationem dilato
                    negotio prouocarunt. </p>
                  </div>
                  <div type="cap" n="2">
                   <p> Et cum ab his ratio quaereretur, alios uocis suae incentores fuisse testati
                    sunt, ut gesta litteris conexa monstrabunt. Nec officium partibus defuit ad
                    multam praeiudicii suggerendam, sed iudicem Vestri saeculi decuit uim
                    constitutionis sacro oraculo reseruare, cum allegauerint petitores quod se ad
                    incautam prouocationem alienus hortatus inpulerit. </p>
                  </div>
       </div>    
        <div type="lib" n="XVII">
                   <head>XVII. DDD. NNN. VALENTINIANO THEODOSIO ET ARCADIO SEMPER AUGGG. SYMMACHVS V
                    C. PRAEFECTVS VRBIS.</head>
                   <div type="cap" n="1">
                    <p> Fidem meam conuenit amor saeculi Vestri et cura Rei publicae ne corrigenda
                     dissimulem, Domini Imperatores Valentiniane, Theodosi et Arcadi inclyti,
                     uictores ac triumphatores semper Augusti. Cum ad Praefecturam urbanam ciuilium
                     rerum summa pertineat, minoribus officiis certa quaedam membra creduntur;
                     quibus regendis industrios et probatos oportebat adhiberi, ut suum quisque
                     munus inculpata facilitate promoueat. </p>
                   </div>
                   <div type="cap" n="2">
                    <p> Tales nunc de iudicio Numinis Vestri publicus usus expectat. Sed nolo
                     culpare praesentes, cum satis sit sollicitudini meae, si melioribus uiris
                     officia intramurana mandetis. Meis quippe umeris rerum omnium pondera
                     sustinentur cedentibus reliquis quos Clementiae Vestrae multiplex occupatio
                     probare non potuit. Habet temporum felicitas digniores; bonorum uirorum uena
                     fecunda est. Melius Vrbi Vestrae in posterum consuletis, si legatis inuitos.
                    </p>
                   </div>
        </div>    
         <div type="lib" n="XVIII">
                    <head>XVIII. DDD. NNN. VALENTINIANO THEODOSIO ET ARCADIO SEMPER AVGGG. SYMMACHVS
                     V. C. PRAEFECTVS VRBIS.</head>
                    <div type="cap" n="1">
                     <p> Felicitas quidem Vestra Aeternae Vrbi sollemnis alimoniae copiam
                      pollicetur, Domini Imperatores Valentiniane, Theodosi et Arcadi inclyti,
                      uictores ac triumphatores semper Augusti, sed re magis quam spe tuti esse
                      debemus. Quod facile factu est, si hanc quoque partem Clementiae Vestrae cura
                      respexerit. </p>
                    </div>
                    <div type="cap" n="2">
                     <p> Nam aestate prouecta cum ex Africanis portibus minimum deuehatur, non inani
                      tangimur metu ne res annonaria in graues cogatur angustias, et ideo oro
                      quaesoque Perennitatis Vestrae salubre praesidium, ut iudices Africanos et
                      notarium cui Aeternitas Vestra mandauit frumentarios commeatus seueriora
                      scripta destimulent, missis in hoc negotium strenuis qui onera consueta, dum
                      tractabilis nauigatio est, uictui Vrbis exhibeant. </p>
                    </div>
                    <div type="cap" n="3">
                     <p> Hoc saeculo Vestro, hoc diuinis uirtutibus dignum est, ut securitatem
                      Romani Populi inter praecipua et prima curetis. Aderunt optatis cursibus piena
                      nauigia et Romanos portus frequens atque onusta classis intrabit, si
                      adspirauerint Numinis Vestri secunda suffragia. </p>
                    </div>
         </div>    
          <div type="lib" n="XIX">
                     <head>XIX. DDD. NNN. VALENTINIANO THEODOSIO ET ARCADIO SEMPER AVGGG. SYMMACHVS
                      V C. PRAEFECTVS VRBIS.</head>
                     <div type="cap" n="1">
                      <p> Difficilis est exitus uetentm iurgiorum: res enim multis agitata iudiciis
                       et actionum uarietate et cognoscentium motu et personarum mutationibus
                       inplicatur, Domini Imperatores Valentiniane, Theodosi et Arcadi inclyti,
                       uictores ac triumphatores semper Augusti. Vt mihi nunc uenit usus, cum inter
                       Gaudentium curatorem Marcianae clarissimae feminae itemque Liberium
                       procuratorem amitae eius, eodem nomine dum uiueret nuncupatae, annosum
                       luctamen audirem. </p>
                     </div>
                     <div type="cap" n="2">
                      <p> Nam in ipso limine quaestionis, cum procuratio quam c. m. f. senior
                       Marciana mandauerat inualida diceretur, quod ante cuidam Principio esset
                       iniuncta, ubi refusas in dominam conperimus actiones atque actis praetoriis
                       in Liberium denuo iure translatas, obiectum cassae praescriptionis amouimus.
                      </p>
                     </div>
                     <div type="cap" n="3">
                      <p> Tunc defensio partis aduersae negauit stare personam cuius procurationem
                       superioris gesta iudicii non tenerent. Contra neque exactam prius mandati
                       recitationem et inter partes tributum procuratori beneficium reparationis
                       aiebant. Huic parti longius quam oportuit inmorata contentio est. Sed quia
                       prior cognitor ut iusto defensori restituerat temporum cursum qui per actores
                       non potest impetrari, et procuratio legebatur Praetoris allegata iudicio,
                       haec quoque praescriptio conquieuit. </p>
                     </div>
                     <div type="cap" n="4">
                      <p> Successit aliud, ut obitu Marcianae c. m. f. mandatum diceretur extinctum.
                       Sed contra uenerabilis Iuliani sanctio stare procuratorum iussit officia,
                       causarum dominis uiuentibus inchoata. Ergo cum et reparationem superstite
                       Marciana et conuentionem partis aduersae super aestimandis bonis Liberius
                       impetrasset, pronuntiauimus non perisse mandatum. </p>
                     </div>
                     <div type="cap" n="5">
                      <p> Dehinc petitore properante ut ex constitutione Numinis Vestri seruandi
                       debiti causa in materna corpora mitteretur, quod aduersaria aestimationem
                       bonorum conuenta facere noluisset, responsum est de supplicationis fide prius
                       esse tractandum. Id quia probabile uidebatur, admisi. </p>
                     </div>
                     <div type="cap" n="6">
                      <p> Facto autem aditu de precibus disputandi defensor c. f. Marcianae notare
                       sibi uisus est mendacium supplicantis, quod, cum Priscae matris suae
                       testamento neptes eius ex Placidiano genitas hereditatem cepisse dixisset,
                       non omnes neptes ab ea scriptas probaret heredes. Responsum est de his tantum
                       quas auia heredes instituit supplicatum nec usquam factam omnium mentionem,
                       sed earum quibus fuerat delata successio. </p>
                     </div>
                     <div type="cap" n="7">
                      <p> His deiectum curatoris patrocinium coepit exigere ut petitor ediceret, ex
                       quibus nominibus propositae descenderent actiones. Tunc e diuerso ueniens ex
                       Placidiani c. m. uiri nomine, qui pater adultae fuit, inmodicarum donationum
                       causam manasse respondit; supplementum uero unciarum ut ab herede Placidae
                       cui soror Marciana successit adservit postulari. Haec aduersarius eatenus
                       refellebat, ut diceret c. f. iuniorem Marcianam non Placidiani tantum patris
                       successionem sed etiam Placidae germanae suae pro certis unciis consecutam
                       nec tamen ullam Placidae mentionem precum serie contineri. </p>
                     </div>
                     <div type="cap" n="8">
                      <p> Sed cum allegatio diuersae partis adstrueret rem se obnoxiam persequi
                       designatis titulis actionum et id quod in litem uenit pro certa parte
                       Marcianam c. f. possidere eiusque nomen cum designatione causarum doceret
                       precibus conprehensum, stetit iudicii mei deliberatio, hoc adserente personam
                       Placidae supplicationi adici debuisse, illo negante post designationem rei et
                       eius personae quae hodie possessione corporum defruitur quidquam esse
                       quaerendum. </p>
                     </div>
                     <div type="cap" n="9">
                      <p> Accessit cunctationi meae causa uehementior, quod iubente lege ut intra
                       quattuor menses ad aestimationem bonorum possessor a petitore teneatur, nunc,
                       ut gesta monstrabunt, angustum nimis ex conuentione tempus fuisse uisum est
                       peregrinis corporibus aestimandis. </p>
                     </div>
                     <div type="cap" n="10">
                      <p> Et ideo motus ambiguis oraculo Numinis Vestri discingenda cuncta seruaui;
                       nam in rebus dubiis una salubritatis est uia, ut diuina quaeque uel deo
                       proxima consulantur. Coniunctae paginae allegationes partium et supplementa
                       sumpserunt ; quae cum Maiestatis Vestrae iustitia perpenderit, precor ut
                       metas curiosae liti absoluta definitione ponatis. </p>
                     </div>
          </div>    
           <div type="lib" n="XX">
                      <head>XX. D. N. VALENTINIANO SEMPER AVG. SYMMACHVS V C. PRAEFECTVS
                       VRBIS.</head>
                      <div type="cap" n="1">
                       <p> Cum Clementia Vestra meminisset faciendae carrucae inpendium de sacro
                        aerario esse decretum, censuit, ut eius argentum publicis conditis
                        redderetur, Domine Imperator Valentiniane inclyte, uictor ac triumphator
                        semper Auguste. Sed examinis repperit fides ex aliis titulis adsumptam
                        speciem quam uehiculi ornatus accepit. Cuius rei etiam uir inlustris
                        prodecessor meus Auchenius Bassus Perennitati Vestrae rationem dicitur
                        intimasse; et ideo saeculi Vestri aequitas imperauit ut examinata et
                        conperta suggererem. </p>
                      </div>
                      <div type="cap" n="2">
                       <p> Cum fiscus in tempore quod praebendum fuerat non haberet, ex arca
                        quaestoria itemque ex formarum conditis, praeterea ex argentariorum
                        parsimonia argentum iusso operi ministratum est, cuius solutio, si carrucae
                        usus maneret, de thesauris imperialibus iure peteretur. </p>
                      </div>
                      <div type="cap" n="3">
                       <p> Sed nunc carpenti nouitate submota suum quisque deposcit nec difficile
                        credimus impetrari quod a legum parentibus postulatur. Quaeso ut digna
                        temporibus responsa reddatis, quo u. c. et inlustris sacrarum Largitionum
                        Comes refundendum esse cognoscat publicis titulis priuatisque personis quod
                        sine lacuna imperialis aerarii deprompsit aliena conlatio. </p>
                      </div>
           </div>    
            <div type="lib" n="XXI">
                       <head>XXI. D. N. VALENTINIANO SEMPER AVG. SYMMACHVS V C. PRAEFECTVS
                        VRBIS.</head>
                       <div type="cap" n="1">
                        <p> Scio quidem naturae humanae uitio probitatem subiacere liuori, sed miror
                         eo progressas insidias aemulorum, ut crudo mendacio insontis fama
                         peteretur, Domine Imperator Valentiniane inclyte, uictor ac triumphator
                         semper Auguste. Quid enim non audeant quidue intemptatum relinquant qui in
                         arce terrarum Christianae legis iniuriis uindicata fana finxerunt? </p>
                       </div>
                       <div type="cap" n="2">
                        <p> Fleuit, credo, scaenae istius fabricator, cum de ecclesiae penetralibus
                         raptos ad tormenta simularet, cum de longinquis ac finitimis urbibus duci
                         antistites in uincla describeret; neque enim serenum Clementiae Tuae animum
                         sine his argutiis conpulisset sacro edicto Populum conuenire, ut
                         asperioribus quam Pietati Tuae mos est litteris Praefectum quem sine ambitu
                         legistis argueres. </p>
                       </div>
                       <div type="cap" n="3">
                        <p> Reddat nunc, quisquis ille est, causas fallaciae suae, qui sub occasione
                         iustae inquisitionis qua me cultum spoliatorum moenium inuestigare
                         iussistis tragicas quaestiones de ministris catholicae iactauit agitatas;
                         respondeat litteris episcopi Damasi, quibus adsectatores eiusdem religionis
                         negauit ullam contumeliam pertulisse. Non magnopere officii mei praetendo
                         responsa, a quo ideo quaesita est rerum fides, ne factum aliquod
                         recordationem cognitoris effugeret: credatur eius legis antistiti, quae
                         laesa simulatur, credatur Populo Romano qui Perennitatis Vestrae admonitus
                         edicto miratur in procinctu creditum quod Roma nescit admissum. </p>
                       </div>
                       <div type="cap" n="4">
                        <p> Omitto iniuriam Praefecturae et conscientiae meae, quando eo processit
                         insimulatio, ut Vos quoque ipsos auctores honoris mei quadam reprehensione
                         praestringat. Nam qui summi loci iudices decolorant, sacri testimonii
                         facilitatem uidentur incessere. Iam dudum me diuus genitor Numinis Tui
                         praecipuo honore dignatus est, ille meritorum arbiter singularis cuius
                         Imperium cum moribus recepisti. Paternum sequere, Tuum tuere iudicium: qui
                         Praefecturam sine ambitu meruimus, sine offensione ponamus. </p>
                       </div>
                       <div type="cap" n="5">
                        <p> Suggestionibus uiri excellentis et de Re publica bene meriti Praetextati
                         Praefecti Praetorio abusus existimor. Quid, si ex illo decreto quod
                         probabiliter impetrauit necdum a me quaestio ulla temptata est? Praeuidi
                         enim quid possint aemuli suspicari atque ideo obsignata officio
                         Praefecturae sacra iussa commiseram. Nec me huiusmodi coniectura decepit:
                         siquidem seuere executus insimulor, quod non conuincor adgressus. </p>
                       </div>
                       <div type="cap" n="6">
                        <p> Haec omnia fide actorum conprehensa subieci, unum illud adiciens, ut me
                         Perennitas Vestra necessitate inquisitionis huius absoluat, cuius
                         auctoritatem referri ad scrinia palatina iussistis. Nam si tantum de me
                         inprobis licuit extante praecepto, quid retractatis litteris non licebit?
                         Sane laudabili uiro episcopo denegante ullum e suis aut carcere aut
                         uinculis adtineri et officio eadem suggerente, ignoro quos potissimum
                         praeceperitis absolui. Tenent quidem leges uariorum criminum reos, sed ut
                         conperi, a ministerio Christianae legis alienos. </p>
                       </div>
                       <div type="cap" n="7">
                        <p> Quid igitur Aeternitas Vestra decernat deuotus opperior et quaeso ut
                         fallaciam retundatis, quae diuini pectoris Tui sollicitauit quietem, quae
                         ad edicti necessitatem uenerandi Principis curam coegit. Me muniuit
                         inuidia: apud aures enim sacras locum postea non habebit conuicta mendacii.
                         Si quid tamen denuo obtrectantium murmur ingesserit, opto iudicium:
                         experientur me sub imperiali disceptatione constantem, qui nocentem probare
                         non possunt. </p>
                       </div>
            </div>    
             <div type="lib" n="XXII">
                        <head>XXII. DDD. NNN. VALENTINIANO THEODOSIO ET ARCADIO SEMPER AVGGG.
                         SYMMACHVS V C. PRAEFECTVS VRBIS.</head>
                        <p> De tribunatu suarii fori nuper orta contentio causam mihi adtulit legum
                         arbitros consulendi, Domini Imperatores Valentiniane, Theodosi et Arcadi
                         inclyti, uictores ac triumphatores semper Augusti. Prouectus instabat, ut
                         delatum sibi sortiretur officium; uetus e lege quae tempora istiusmodi
                         actibus certa decreuit recusabat honore decedere. Secutus morem longa
                         aetate seruatum eum qui recens Maiestatis Vestrae beneficium praeferebat,
                         admisi; sed ut deinceps, si forte usus tulerit, cunctationem iudicii
                         absoluta forma submoueat, statui sacrum Numinis Vestri oraculum sciscitari,
                         utrum fas sit nouos tribunos seruata lege differri an magis ueteres
                         oporteat praelata deuotione remouere. </p>
                       </div>
                       <div type="lib" n="XXIII">
                        <head>XXIII. DDD. NNN. VALENTINIANO THEODOSIO ET ARCADIO SEMPER AVGGG.
                         SYMMACHVS V C. PRAEFECTVS VRBIS.</head>
                        <div type="cap" n="1">
                         <p> Vnum leuamen iniuriis meis tribuit euentus, Domini Imperatores
                          Valentiniane, Theodosi et Arcadi inclyti, uictores ac triumphatores semper
                          Augusti, ut Romam publicae utilitatis gratia u. c. et inlustris
                          Clementiaeque Vestrae semper dicatus Comes Hesperius mitteretur; nam si
                          eum testem contumeliarum quas pertuli non haberem, quis dubitaret eam
                          Praefecturam quae Romae est superior ceteris turbidum aliquid pro
                          potestate fecisse? Is, quoniam semper amicus est ueritati et famam bonorum
                          temporum colit, si dederit Aeternitas Vestra copiam, contemptum legum ac
                          saeculi non silebit: ego, ut potero, de multis pauca narrabo, repetitis
                          paululum causis quae mihi, ut arbitror, has insidias excitarunt. </p>
                        </div>
                        <div type="cap" n="2">
                         <p> Cum pro diligentia quae debet omnibus inesse iudicibus argenti publici
                          ratio quaereretur, quod censualium editores munerum contulerunt, inter
                          ceteras fraudes repertum est quosdam functionibus absolutos sumptum
                          debitum Rei publicae non dedisse et, ut fallacia ista tegeretur, ex alieno
                          argento tantundem censualibus falsis titulis inputatum, quantum duo
                          conferre debuerant. Hoc cum clarissimi uiri sponte sine adiectione
                          dispendii reddidissent, Senatum prisco more consului, quid in communi
                          causa Patrum innueret auctoritas. Dictis aliquot sententiis factum meum
                          reuerendi Ordinis probauit adsensio. </p>
                        </div>
                        <div type="cap" n="3">
                         <p> Interiectis diebus cum Romam u. c. et laudabilis Vicarius commeasset,
                          u. c. causidicus fori mei Celsus, socius eius qui debitum refudit
                          inpendium tuitionem contra me et annonae Praefectum clarissimum uirum de
                          sede uicaria postulauit, cum ego aditus in causa publica ciuilem
                          conuentionem matri eius, quae retinere adseritur patrimonium candidati,
                          super nepotis sui munere detulissem responsione seruata, Praefectus uero
                          annonae u. c. pistorem publicae annonae uerbo tantum reposcere diceretur,
                          quem manibus officialium Celsus eruerat. Hic iam Vestrae Perennitatis est
                          aestimare contumeliam Praefecturae cuius causidicus nihil passus auxilium
                          secundi iudicis impetrauit. </p>
                        </div>
                        <div type="cap" n="4">
                         <p> Parua haec uisa sunt: quoniam patientiam meam minime perculerunt,
                          adiectum est quod dissimulare non possem. Nam cum ad examinandos actus u.
                          c. Bassi ex Praefecto Vrbi potestas uicaria ad secretarium commune
                          prodiisset, nescio quis, ut aiunt, libello dato de officii mei conludio
                          uel iniquitate, conquestus est, quod Memorius litigator iussus a Basso
                          soluendi debiti gratia ad iudicia Africana deduci, cum et a uiro inlustri
                          decessore meo Auentio et a me per libellos, ne eo pergeret, postulasset,
                          naui esset abductus. Hunc ilico u. c. et laudabilis Vicarius, ut
                          subscriptio libelli indicat, adesse praecepit. </p>
                        </div>
                        <div type="cap" n="5">
                         <p> Vbi pariter ambo consedimus et seriem querellarum recitatione cognoui,
                          admonui ut is qui adierat uicariam sedem probaturus intraret. Tunc
                          officium eius hominem deesse respondit, quem praecepto iudicis sui in
                          examen accire debuerat. Quid hic aestimandum sit relinquo sapientibus.
                          Semel atque iterum praeconis uocibus aduocatur nec tamen inclamatus
                          adcurrit. </p>
                        </div>
                        <div type="cap" n="6">
                         <p> Tunc nullo adsistente apparitio urbana coepit urgueri, quod ad Africam
                          transuectus esset qui Bassum clarissimum uirum criminis posset arguere.
                          Suggestum est paritum esse sententiae quam, cum Bassus post luctamen
                          partium protulisset, prouocatio non remouit. Ad haec Fulgentius u. c.
                          tribunus et notarius conuentos adiutores urbanae sedis adseruit, ne
                          Memorius nauigaret. A quo curia requireretur an ad eum aliquid super Bassi
                          criminibus Memorius detulisset, ait querellas eius libellorum paginis
                          contineri, credo, simulare non ausus quod accusator esse uoluisset. </p>
                        </div>
                        <div type="cap" n="7">
                         <p> Ad hoc urbani adiutor officii per Felicem sibi a clarissimo uiro
                          Fulgentio mandatum esse respondit, ut secundum sententiam Memorius ad
                          Africam duceretur. Mox Felicem censuimus adtinendum, quo posset liquere an
                          huius mandati internuntius extitisset. Interea uir laudabilis Vicarius,
                          cum adessent alii quos in Bassi causis possemus audire, ob eius absentiam,
                          quem facile est ex Africanis reuocare prouinciis, iudicium omne deseruit,
                          nescio an ex usu eorum qui, ut audirentur, adfluxerant. Promissa relatione
                          discedo. </p>
                        </div>
                        <div type="cap" n="8">
                         <p> Felix qui in communi iudicio iussus est adtineri officii executione
                          corripitur. Is cum a me inseguenti <supplied>die</supplied> tuitionis
                          auxilium poposcisset et unius nomenclatoris, ut in urbe pacata, adminiculo
                          fretus incederet post uehiculum Praefecturae, iussu Fulgentii c. u. per
                          Gaudentium et Victorem agentes in rebus et Bonifatium palatinum qui
                          hactenus in officio urbano militauit uiolenter adreptus deducitur in eius
                          aedes, de cuius mandatis fuerat audiendus. </p>
                        </div>
                        <div type="cap" n="9">
                         <p> Quod cum sibi Fulgentius u. c. auctor contumeliae meae inuidiosum
                          putaret, ad circi secretarium conuolauit facti inliciti uolens praestare
                          rationem, quod sibi metum fuisse dicebat ne officii subornaretur inpulsu.
                          Expectatis, credo, Augustissimi Principes, ut Praefectus et iudicii Vestri
                          securus et innocentiae suae aliquid seuerum censuisse dicatur: fateor
                          neque paenitet, animum temperaui, dum certam de uobis spero uindictam.
                         </p>
                        </div>
                        <div type="cap" n="10">
                         <p> Statui ut Felix uadibus qui Fulgentio non essent cogniti traderetur.
                          Quid mitius decerni, quid remissius potuit? Tunc ille tamquam cessurus
                          egreditur; sed cum ad eius aedes semel atque iterum princeps officii
                          commeasset et obstinatam hominis contumaciam non posset inflectere, inanem
                          syngrapham reportauit, qua redhibitionem Felicis in alterum diem sponsione
                          distulerat. Tenet domi testem quem de se nouerat audiendum; etiam huius
                          iniuriae adsumo patientiam. Culpate, ut uultis, ut dignum est: sciui
                          meliorem esse iudicum causam quae rerum dominis reseruatur. </p>
                        </div>
                        <div type="cap" n="11">
                         <p> Expectamus, ut altero die quamuis instructus officio redderetur; at
                          ille crastina luce, ut gesta monstrabunt, aduersum cautionis fidem
                          uicariae potestati tradendus abducitur. Hoc ubi princeps officii conperit,
                          paucis comitatus excurrit; retinet Felicem celebri Vrbis loco nec tamen
                          eripit; ita Fulgentius qui se simulat uerberatum manu ualidiore legibus
                          repugnauit. Interea Felix a militibus uicariae potestatis abducitur et,
                          cum princeps officii mei sub conspectu Romanae plebis caeditur, uidero
                          quid de hoc facto Perennitas Vestra debeat iudicare; ego ordinem tenebo
                          gestorum. </p>
                        </div>
                        <div type="cap" n="12">
                         <p> Fatetur sub alterius cognitoris examine litigator nihil sibi ab
                          apparitoribus meis aduersum Fulgentium esse mandatum. Hinc iussu eius ad
                          commune secretarium quo faciendae oblationis gratia summates quosque
                          conduxeram a principibus officii utriusque perducitur; nihil enim repertum
                          fuerat, quod Praefecturam posset inuoluere. </p>
                        </div>
                        <div type="cap" n="13">
                         <p> Tunc Fulgentius facti sui conscientia percitus, caesum se esse
                          conqueritur; sed mox eiusdem Felicis ac deuotissimi uiri principis
                          responsione pars ista purgata est. Et tamen querellae eius audientiam non
                          negaui, clarissimo et spectabili uiro Vicario in societatem cognitionis,
                          si uellet, adscito. Iste uero nomina testium plebeiorum danda promisit,
                          credo, ut per moram uel meus dolor praeter satisfactionem mitesceret uel
                          ipse rursus afias moliretur insidias. </p>
                        </div>
                        <div type="cap" n="14">
                         <p> Qui, ut res indicat, conscientia hominis subornati a quo uicariae
                          potestati libellus oblatus est, domestice confectis apud eundem actis,
                          ausus est postulare ne apparitores eius, quos ob discessum litigatoris
                          custodia carceris iusserat adtineri, iniuriae subiacerent. Post haec
                          usurpato cursu publico neglectoque iudicio audacis facti conscius
                          euolauit, ut Praefecturae iustas querimonias praeueniret, ignarus, ut res
                          est, parentes generis humani magis iustitia quam inuidia commoueri. </p>
                        </div>
                        <div type="cap" n="15">
                         <p> Haec ita esse gesta nec ulla arte fucari instructio subiecta
                          testabitur. In qua repperiet Aeternitas Vestra Praefecturam quam in me
                          puro iudicio contulistis nihil saltem ad uindictam publicae disciplinae
                          esse molitam, cum omnibus iniuriis cederetur, quas boni quique praesumunt
                          pro uigore saeculi uindicandas. Haec enim spes et fiducia ius creditae
                          mihi potestatis infregit, ut auctores honoris mei et publicae dignitatis
                          et iudicii sui contumeliam iusta seueritate defendant. Ss. IIII. kl. Aug.
                          Aeliano <del>o</del> cab. </p>
                        </div>
                       </div>
                        <div type="lib" n="XXIV">
                         <head>XXIV. DDD. NNN. VALENTINIANO THEODOSIO ET ARCADIO SEMPER AVGGG.
                          SYMMACHVS V C. PRAEFECTVS VRBIS.</head>
                         <div type="cap" n="1">
                          <p> Per uices mensium singulorum ad Perennitatis Vestrae scrinia Senatus
                           et Populi acta mittuntur, quae poterunt indicare quid uir praecelsae et
                           inlustris memoriae Praetextatus uel ad amplissimum Ordinem uel ad deuotum
                           uobis Populum pro saeculi uestri commendatione pertulerit, Domini
                           Imperatores Valentiniane, Theodosi et Arcadi inclyti, uictores ac
                           triumphatores semper Augusti. </p>
                         </div>
                         <div type="cap" n="2">
                          <p> Sed quia speciatim sacris litteris imperastis ut, si qua ab eo Romae
                           in his coetibus gesta sunt, agenti in rebus excerpta tradantur, misi
                           omnia iussis caelestibus obsecutus, quae ipso praesente uenerabilium
                           orationum uestrarum sanctio definiuit et patrum probauit auctoritas;
                           praeterea quae apud plebem locutus est, ut cunctos in amorem bonorum
                           temporum prouocaret, adiunxi. </p>
                         </div>
                         <div type="cap" n="3">
                          <p> Iudicium uero ciuium, quod supremo die de uirtute atque innocentia
                           eius habuerunt, speciatim u. c. et inlustri Officiorum Magistro subditis
                           exemplaribus gestorum intimaui, licet uehiculo publico cum ceteris quae
                           ex more mittuntur omnia necesse sit rursus ad Serenitatis Vestrae
                           notitiam peruenire. </p>
                         </div>
                        </div>
                         <div type="lib" n="XXV">
                          <head>XXV. DDD. NNN. VALENTINIANO THEODOSIO ET ARCADIO SEMPER AVGGG.
                           SYMMACHVS V C. PRAEFECTVS VRBIS.</head>
                          <div type="cap" n="1">
                           <p> Iam pridem rescriptum Numinis Vestri Cyriades u. c. Comes et
                            mechanicae professor exhibuit, Domini Imperatores Valentiniane, Theodosi
                            et Arcadi inclyti, uictores ac triumphatores semper Augusti, quo
                            statuerat Aeternitas Vestra, ut se ipse a quorundam criminatione
                            purgaret ac rursus urgueret obiectis, si quos fraudis incesseret. </p>
                          </div>
                          <div type="cap" n="2">
                           <p> Qui cum Auxentium u. c. sub examine decessoris mei coepisset arguere,
                            postquam ad cognitionem meam uentum est, super basilicae atque pontis
                            inmodico sumptu Auxentii u. c. uoce perstrictus est, quem Cyriades uir
                            parilis dignitatis mutua accusatione credidit remordendum. Visum est
                            igitur adcommodum ut utriusque aedificationem fida aestimaret inspectio.
                            Dedi negotium sollicitis, quantum arbitror, uiris et Cyriade paene
                            recusante decreui fabrilis artis magistros quos aduersario aequiores
                            putabat aestimationi operis admouendos, manente nihilominus penes
                            Auxentium cura atque administratione coeptorum, quod necdum Aeternitas
                            Vestra officium eius successore mutasset. </p>
                          </div>
                          <div type="cap" n="3">
                           <p> Itaque exactis aliquot diebus et adhuc pendente operis examine,
                            apparitio quae Auxentio fuerat deputata per notoriam mihi fecit indicium
                            deseruisse clarissimum uirum susceptorum curam locorum et sub ipso
                            aestatis exordio quo posset prouectus aedificationis adsurgere nihilum
                            promoueri; sed quia senatoris fuga non uidebatur temere credenda, ut
                            inpensius requireretur admonui. Diu nusquam gentium deprehensus, ubi
                            comitatum sacrum Numinis Vestri adire iussus est, euolauit. Interea
                            Cyriades u. c. Comes et mechanicus, cum statutum meum discessu eius
                            uideret elusum, multum anxius ne quid in absentem aduersarius moliatur,
                            ut Aeternitati Vestrae et relationem u. c. prodecessoris mei et nunc
                            acta suggererem depoposcit. </p>
                          </div>
                          <div type="cap" n="4">
                           <p> Cui audientiam negare non potui, eadem uia praecepto Numinis Vestri
                            cupiens edoceri quid facto usus sit de aestimatione sumptuum quos
                            utriusque insumpsit expensio; siquidem meum spectat officium lacunam
                            pecuniae publicae non tacere. Fidem litteris sociata gesta praestabunt.
                            Quae ubi ad sacras aures Perennitatis Vestrae recitata peruenerint, oro
                            atque obsecro ut incertum animi mei responsis imperialibus instrùatur.
                           </p>
                          </div>
                         </div>
                          <div type="lib" n="XXVI">
                           <head>XXVI. DDD. NNN. VALENTINIANO THEODOSIO ET ARCADIO SEMPER AVGGG.
                            SYMMACHVS V C. PRAEFECTVS VRBIS.</head>
                           <div type="cap" n="1">
                            <p> Certum est quidem, Clementiam Vestram fidei amore et studio
                             ueritatis in examen adsiduum saepe explorata reuocare, Domini
                             Imperatores Valentiniane, Theodosi et Arcadi inclyti, uictores ac
                             triumphatores semper Augusti, sed cum Auxentius u. c. et Cyriades Comes
                             ac mechanicus parilis dignitatis quadam inter se concertatione
                             dissentiunt, nonnihil superioribus iudicibus derogatur. </p>
                           </div>
                           <div type="cap" n="2">
                            <p> Iam dudum enim u. c. et inlustris Auchenius Bassus noui pontis opere
                             perspecto sub actorum confectione signauit culpam uel diligentiam
                             singulorum; denuo successor eius eadem loca rimatus adseritur; dehinc
                             cum apud me ex rescripto quod Cyriades u. c. impetrauit, recidiua
                             cognitione confligerent atque ipsis insistentibus censuissem ut
                             utriusque tam sumptus quam aedificationem inuestigatio discussionis
                             inquireret, u. c. Auxentius repente deseruit iudicatum. </p>
                           </div>
                           <div type="cap" n="3">
                            <p> De cuius facto missurus relationem quam sollicitudo intermissi
                             operis exigebat, alia Numinis Vestri decreta rursus accepi, quibus
                             examini meo u. c. et laudabilem Vicarium copulastis, ut utroque
                             residente accusata pontis uitia quaererentur. Nec obsequium defuit
                             imperatis. Itaque adhibito u. c. tribuno et notario Aphrodisio cui post
                             Auxentium u. c. nouarum molitionum cura legata est, habita est de his
                             quaestio, qui pontis eiusdem fundamenta posuerunt. </p>
                           </div>
                           <div type="cap" n="4">
                            <p> Atque ita constitit partem breuem atque discretam sub exordio hiemis
                             inchoatam ui fluminis corruisse, cuius inpendium uiginti solidorum
                             definitione artifices aestimarunt. Sed casus partis istius utpote adhuc
                             a cetero corpore segregatae nihil uidetur iniuriae locis distantibus
                             adtulisse; ipsam facili aedificatione reparandam Cyriades u. c.
                             pollicetur. </p>
                           </div>
                           <div type="cap" n="5">
                            <p> Post haec alterius loci exploratio hiulcam conpagem lapidum
                             deprehendit, quam Cyriades Comes et mechanicus consilio suo et ratione
                             artis ita positam suggerebat, ut infuso postea inpensarum liquore
                             hiantia stringerentur. Quod cum facere debuisset succedentis industria,
                             adfectasse potius dicitur, ut in auctoris inuidiam patula quaeque faeni
                             et sparti manipulis clauderentur. Quod cum adstrueret recitatione
                             gestorum, factum quidem urinandi artifex non negauit, sed ex usu
                             operis, non in dehonestamentum Cyriadis c. u. adserebat remedium
                             huiusmodi esse prouisum. </p>
                           </div>
                           <div type="cap" n="6">
                            <p> Tunc responsionum uarietate conmoti coercuimus a praeteritis
                             discrepantem; at ille Cyriadem sibi ait dudum fuisse terrori. Quod
                             credibile non uidetur, cum illius temporis cognitor ad fidem ueri
                             districta quaestione peruenerit. Interea Cyriades u. c. facilem
                             profectum esse suggessit operis sarciendi cuius stabilitatem, sicuti
                             adsertum est, hiems tertia non resoluit. </p>
                           </div>
                           <div type="cap" n="7">
                            <p> Ipse autem de aedificationibus Auxentii u. c. et de usurpatione
                             inmodici auri nonnulla iudiciis intimauit, quae ideo gestorum paginis
                             placuit adplicari, ut Aeternitas Vestra cunctis per ordinem patienter
                             auditis prouidere dignetur quem ad modum concertantium aemulatione
                             conpressa et integritati sumptuum et firmitati operis consulatur. </p>
                           </div>
                          </div>
                           <div type="lib" n="XXVII">
                            <head>XXVII. D. N. VALENTINIANO SEMPER AVG. SYMMACHVS V C. PRAEFECTVS
                             VRBIS.</head>
                            <div type="cap" n="1">
                             <p> Vt Vestri Numinis ueneror sanctiones, ita obseruantiam iugem
                              saluberrimis diui genitoris Vestri inpendo decretis. Quid enim ille
                              constituit, quod possit publica cura deserere? Is inter alia quae in
                              bonum publicum contulit etiam medendi professoribus dedit ordinem
                              successionis, si locum quempiam decedentis fortuna nudasset. Qua lege
                              cautum est ut primi artis eiusdem de nouorum scientia iudicarent. Hanc
                              formam, quantum adserunt, aetas secuta seruauit, Domine Imperator
                              Valentiniane inclyte, uictor ac triumphator semper Auguste. </p>
                            </div>
                            <div type="cap" n="2">
                             <p> Nunc Iohannes u. p. non eum gradum quem subrogandis dederunt scita
                              diualia, sed summo proximum conatur adipisci fultus palatinae militiae
                              priuilegio et impetratione specialis oraculi quo Epicteti archiatri
                              locum tunc adhuc superstitis inpetrauit. Sed quia lege et more
                              cogentibus summates eiusdem professionis par fuit in examen acciri,
                              adhibitum est iudicio collegium omne medicorum. </p>
                            </div>
                            <div type="cap" n="3">
                             <p> Quorum potissimi inter uenerationem legis et noui beneficii
                              reuerentiam iudicare non ausi eum locum Iohanni u. p. statuerunt
                              deferendum, quem tenere potuisset, si eo tempore quo aulae obsequiis
                              deputatus est archiatrorum numero fuisset adiunctus. Sed cum ab eo
                              palatini honoris indicia poscerentur, ut codicillorum praerogatiua
                              monstraret quis illi inter archiatros ordo conpeteret, adseruit
                              domestica expilatione etiam documenta dignitatis ablata. </p>
                            </div>
                            <div type="cap" n="4">
                             <p> At uero pars magna medicorum munita lege diuali eorum exempla
                              deprompsit, qui e Palatio in hunc gradum seruato ordine transierunt.
                              Quare motus ambiguis et neque diui genitoris Vestri ausus rumpere
                              sanctionem neque obuiam specialibus uenire praeceptis, diuino arbitrio
                              Numinis Vestri subditis allegationibus partium summam negotii
                              reseruaui, opperiens quid deliberatio augusta constituat, cui soli fas
                              est de scitis diualibus iudicare. </p>
                            </div>
                           </div>
                            <div type="lib" n="XXVIII">
                             <head>XXVIII. DDD. NNN. VALENTINIANO THEODOSIO ET ARCADIO SEMPER AVGGG.
                              SYMMACHVS V C. PRAEFECTVS VRBIS.</head>
                             <div type="cap" n="1">
                              <p> Quid possint iusti Principes culpare praesentio: in causis etenim
                               quibus momenti reformatio postulatur appellationes recipi non
                               oportet. Sed consulto nunc obiectum prouocationis admisi, ut in
                               examen Clementiae Vestrae et inuasionis indignitas et modus iudicii
                               perueniret, Domini Imperatores Valentiniane, Theodosi et Arcadi
                               inclyti, uictores ac triumphatores semper Augusti. </p>
                             </div>
                             <div type="cap" n="2">
                              <p> Nam Scirtius u. p. ereptam sibi partem Caesarianae massae crebra
                               aditione conquestus, cum integrationem status quem amiserat
                               inpetrasset, heredes Thesei, qui reluctarentur, obiecti sunt, dum
                               reuera Artemisius Olybri clarissimi atque inlustris uiri actor
                               executori, ut ipse professus est, obuiauit et, cum ad pernoscendum
                               possessionis statum loci habitatores adesse iussissem, in iniuriam
                               legum Rufino iussa curanti, qui deducebantur abrepti sunt. Gesta
                               indicabunt facti inciuilis auctores. Interea distuli uindictam
                               iudicionim et rursus officio negotium dedi, ut necessarios euocaret.
                              </p>
                             </div>
                             <div type="cap" n="3">
                              <p> Tunc cessantibus actoribus clarissimae domus ad contradicendum
                               Thesei subrogantur heredes ceterisque subtractis unus tantum
                               exhibitus qui se adsereret libertum esse defuncti. Is interrogatus
                               quo abissent incolae praediorum, delituisse nonnullos, Scirti uero
                               mancipia ad suburbanam uillam quae est clarissimi et inlustris uiri
                               Olybrii translata respondit. Cetera ut a liberto Thesei dicta
                               praetereo, licet in eum praescriptio ista non conpetat, cum a patre
                               minorum beneficium libertatis acceperit. </p>
                             </div>
                             <div type="cap" n="4">
                              <p> His ita positis, Praenestini curiales quorum in regione Caesariana
                               possessio iacet, missis apparitoribus, exhibentur. Tunc demum u. c.
                               et spectabilis Olybrii procurator emergit tandem cogentibus indiciis
                               postulatus; adest etiam defensor minorum. Scirtio aduersum duos pugna
                               proponitur, quamuis patrocinia clarissimae domus et successorum
                               Thesei quadam specie dissiderent. </p>
                             </div>
                             <div type="cap" n="5">
                              <p> Itur in quaestionem possessionis; quae partium uariis agitata
                               conflictibus ad interrogationem testium iure transiuit. Admoueri
                               singillatim, ut mos est, iubeo curiales, nominum et dignitatis ab uno
                               quoque posco responsa; tunc locorum iustos possessores requiro; de
                               hinc percontor quis annuas functiones aut indicta persoluerit. Cum
                               secundum Scirtium testimonia cuncta procederent atque eam
                               possessionem cum Theseo tenuisse constaret, quando et per quos
                               deiectus esset examino. Secundum fere uel tertium mensem manere
                               consentiunt, ut eum clarissimae atque inlustris domus homines
                               expulerunt. </p>
                             </div>
                             <div type="cap" n="6">
                              <p> Auditis optimatium testimoniis denuo cum defensoribus admitto
                               iurgantes; quaesita et responsa partibus intimantur. Ibi Tarpeius u.
                               c. procurator inlustris uiri Olybrii adseruit ei sex uncias
                               praediorum Thesei morte quaesitas. Contra Scirtius de sex unciis quas
                               minores etiam se consentiente retinebant non ibat infitias nec sua
                               interesse dicebat actores clarissimae domus an heredes Thesei eadem
                               parte fruerentur. </p>
                             </div>
                             <div type="cap" n="7">
                              <p> Tunc actionibus copulatis Scirtium urguere coeperunt quod secundum
                               mandatum c. m. feminae Farianae sex uncias Theseo per epistulam
                               reddidisset, sex uero alias in eius liberos contulisset spontanea
                               largitate. Ad haec Scirtius idem litteris familiaribus quod
                               donationibus in Theseum uel paruulos transfusum esse dicebat ipsius
                               petitu, ut actorum fides beneficium roboraret. Et re uera cum
                               posteriora gesta pro indiuiso sex uncias massae in eos conlatas esse
                               testentur, intelleximus partem donatoris exceptam. Cur enim pro
                               indiuiso daret, si nihil resederat, quod ipse retineret ? </p>
                             </div>
                             <div type="cap" n="8">
                              <p> Sed haec cum ad proprietatis causam dicerem pertinere, recitata
                               est a defensoribus constitutio quae iudicibus tribuit copiam, non
                               inponit necessitatem, ut quotiens de possessione successionis
                               iudicant, continuo, si casus tulerit, etiam de iure cognoscant. Qua
                               actione confessi sunt ad aliam causam se malle transire. Praeterea
                               non solus Scirtius proprietatis quaestione uidebatur urguendus, cum
                               ipsi quoque inter se super hac parte quodammodo dissiderent. </p>
                             </div>
                             <div type="cap" n="9">
                              <p> Quare de possessione secundum documenta Scirtii et principalium
                               testimonia iudicaui, aduersariis eius sex unciarum retentione et iure
                               firmatis; principalem uero causam saluis allegationibus partium
                               futuro examini reseruaui, et mox sententiae exemplar emisi, cum eius
                               editionem procurator spectabilis uiri continuo postulasset. </p>
                             </div>
                             <div type="cap" n="10">
                              <p> Tunc Scirtius optulit sanctiones quibus doceret in reformatione
                               momenti nullum esse appellationibus locum. Postridie procurator
                               clarissimi et inlustris <supplied>uiri</supplied> ac defensor minorum
                               qui putabantur in iudicio discrepare concordiam suam iunctis
                               prouocationibus indicarunt. </p>
                             </div>
                             <div type="cap" n="11">
                              <p> Haec est omnis summa luctaminis; nunc oraculum Numinis Vestri
                               fortuna litis expectat. Gesta et supplementa partis utriusque
                               subieci; quibus instructa Perennitas Vestra exemplo unius causae
                               securitati omnium dignabitur commodare. </p>
                             </div>
                            </div>
                             <div type="lib" n="XXIX">
                              <head>XXIX. D. N. VALENTINIANO SEMPER AVG. SYMMACHVS V C. PRAEFECTVS
                               VRBIS.</head>
                              <div type="cap" n="1">
                               <p> Vendendis solidis, quos plerumque publicus usus exposcit
                                collectariorum corpus obnoxium est, quibus arca uinaria statutum
                                pretium subministrat. Huic hominum generi taxationis exiguae
                                uilitate nutanti diuus frater Numinis Vestri tantum pro singulis
                                solidis statuit conferendum, quantum aequitas illius temporis
                                postulabat, Domine Imperator Valentiniane inclyte, uictor ac
                                triumphator semper Auguste. Sed paulatim auri enormitate crescente
                                uis remedii diualis infracta est et, cum in foro uenalium rerum
                                maiore summa solidus censeatur, nummulariis pretia minora penduntur.
                               </p>
                              </div>
                              <div type="cap" n="2">
                               <p> Petunt igitur de Aeternitate Vestra pro ratione praesenti iusta
                                definitionis augmenta, qui iam tanto oneri sustinendo pares esse non
                                possunt. Haec est causa querimoniae quam diuinis sensibus Vestris
                                fides gestorum plenius intimabit; si petitionis genus probabile
                                iudicatis, quaeso ut huic quoque parti praecepto Mansuetudinis
                                Vestrae salubre remedium deferatur. </p>
                              </div>
                             </div>
                              <div type="lib" n="XXX">
                               <head>XXX. D. N. VALENTINIANO SEMPER AVG. SYMMACHVS V C. PRAEFECTVS
                                VRBIS.</head>
                               <div type="cap" n="1">
                                <p> Palatini munerationum sacrarum Auitus et Castor quaestus
                                 publicos eruentes, inter cetera nomina quae iudicio persequuntur,
                                 heredes Postumiani c. m. u. in examen meum conuentionibus
                                 euocarunt, Domine Imperator Valentiniane inclyte, uictor ac
                                 triumphator semper Auguste, Luciano monente qui census senatorios
                                 ante tractauit, quod oblatiuis functionibus eadem domus esset
                                 obnoxia. Pars debiti Lollianam, pars Cattianillam pariter ac
                                 Seuerillam suggerebatur urgere. </p>
                               </div>
                               <div type="cap" n="2">
                                <p> Interea sequestrato Lollianae c. f. nomine, quam pro sex unciis
                                 stringit exactio, harum orta refragatio est, quas pro singulis
                                 bonorum quadrantibus solutionis cura mordebat. Conperendinato
                                 plerumque iudicio, res eo deducta est, ut fisci patrocinium
                                 securitates a clarissimis personis inpleti per uices muneris
                                 flagitaret, Cattianillae uero ac Seuerillae defensio rescripto ad
                                 relationem diui Principis niteretur. </p>
                               </div>
                               <div type="cap" n="3">
                                <p> Vetus enim quaestio et cognitionibus Praefecturae frequenter
                                 agitata usque ad inclyti semperque uerendi genitoris Vestri
                                 cucurrit arbitrium, qui Viuentii clarissimae et inlustris memoriae
                                 uiri tunc Praefecti Vrbi insinuatione consultus quadam rescripti
                                 parte signauit suis quibusque temporibus a Cattianilla ac Seuerilla
                                 clarissimis feminis oblatiua munera soluta constare. </p>
                               </div>
                               <div type="cap" n="4">
                                <p> Hic me nodus iam promptum atque decliuem ad efflagitanda
                                 inlationum documenta defixit, cum uideretur omnibus securitatibus
                                 esse uehementior Imperatoris adsertio. De cuius responsis iugi
                                 honore mansuris Vestrae Clementiae fas est esse iudicium: nos
                                 uenerari potius quam interpretari oracula diuina consueuimus.
                                 Praesto sunt monumenta gestorum, partium quoque supplementa non
                                 desunt. Aequum est ut Maiestatis Vestrae informetur arbitrio humana
                                 cunctatio. </p>
                               </div>
                              </div>
                               <div type="lib" n="XXXI">
                                <head>XXXI. DDD. NNN. VALENTINIANO THEODOSIO ET ARCADIO SEMPER
                                 AVGGG. SYMMACHVS V C. PRAEFECTVS VRBIS.</head>
                                <div type="cap" n="1">
                                 <p> Moribus scaeuis familiare atque cognatum est armare spiritus
                                  inpunitatis exemplo, Domini Imperatores Valentiniane, Theodosi et
                                  Arcadi inclyti, uictores et triumphatores semper Augusti. Cur enim
                                  secundum desperet effugium, qui laqueos criminis prioris euasit?
                                  Praesenti causae congrnit praemissa sententia. Siquidem Valerianus
                                  uir clarissimus, cui lar in Epiro esse suggeritur, neque
                                  rescriptorum ueneratione neque legum seueritate uel pactionum fide
                                  aut iudiciorum reuerentia permouetur. </p>
                                </div>
                                <div type="cap" n="2">
                                 <p> Qui primo in examen praetorianae sedis iussus acciri ad
                                  supplicationem u. c. Iunioris uim rescripti, statutum praecelsae
                                  potestatis elusit; dehinc proconsularibus euocatus edictis leges
                                  pari arte frustratus est; nunc cum et actione ciuili et criminali
                                  accusatione premeretur, statutis inciuiliter repugnauit, ut
                                  apparitores Praefecturae urbanae partim notoriis partim
                                  suggestione signarunt. Quorum unus, agente in rebus eo mortuo ad
                                  quem sacri praecepti executio pertinebat, adfectum se a Valeriano
                                  grauibus iniuriis indicauit. </p>
                                </div>
                                <div type="cap" n="3">
                                 <p> Motus igitur indignitate talium querellarum, cum uiderem rursus
                                  inludi posse iudiciis, si quid seuerius censuissem, factu optimum
                                  credidi ut Aeternitati Vestrae causae istius pontificium
                                  reseruarem; soli enim iure corrigitis admissa potissimae
                                  dignitatis. Fides rerum gestis cohaerentibus explicatur;
                                  nihilominus adseruatur regressus apparitor qui contumaciam
                                  senatoris et seruiles impetus nuntiauit, suggestionibus suis, cum
                                  forte usus tulerit, adfuturus. Quaeso aeternam Clementiam Vestram
                                  ut, omnibus solita aequitate perpensis, euagari ulterius
                                  frustratorem tot iudicum non sinatis. </p>
                                </div>
                               </div>
                                <div type="lib" n="XXXII">
                                 <head>XXXII. DDD. NNN. VALENTINIANO THEODOSIO ET ARCADIO SEMPER
                                  AVGGG. SYMMACHVS V C. PRAEFECTVS VRBIS. </head>
                                 <div type="cap" n="1">
                                  <p> Difficile est ut bona causa sit, cuius actio in ius alterius
                                   desperatione transfertur. Id adeo res probauit, Domini
                                   Imperatores Valentiniane, Theodosi et Arcadi inclyti, uictores ac
                                   triumphatores semper Augusti. Nam Theodorus, ut adseruit ex
                                   protectoribus, ab Anniana quadam in rem suam procurator creatus,
                                   iam pridem clarissimo atque emendatissimo uiro Eupraxio urbanis
                                   tribunalibus praesidente, Flauianum quendam denuntiata lite
                                   pulsauit, sed diem legitimum causae lapsus excessit. </p>
                                 </div>
                                 <div type="cap" n="2">
                                  <p> Longo interuallo a me petita reparatio cum partes ad
                                   necessarium contraxisset examen, post multas allegationes quas
                                   iudicia ut inualidas respuerunt, orta praescriptio est, quae
                                   adsereret nouari tempora possessore mortuo debuisse; nam
                                   constabat non modo Flauianum qui propositam legibus quaestionem
                                   primus exceperat, sed etiam successorem eius finem fecisse
                                   uiuendi. </p>
                                 </div>
                                 <div type="cap" n="3">
                                  <p> Ad hoc promissa est lectio, ueluti probatura indiciis
                                   nouationem tantum petitoris heredi esse decretam; quod uerbo
                                   quidem adsertum sed sanctionibus non probatum contrariae legis
                                   recitatione conpressum est. Secutus igitur scita manifesta et
                                   nullis Principum uacuata responsis, cessare processum negotii
                                   indicaui, cum lis alteri denuntiata aliam personam, temporibus
                                   nouationis etiam exactis, tenere non posset. </p>
                                 </div>
                                 <div type="cap" n="4">
                                  <p> Tunc oblatis prouocationis libellis suspensa sententia. Cuius
                                   meritum Perennitas Vestra lectis gestis ac refutatoriis
                                   cohaerentibus aestimabit: ego in referendo prolixus esse non
                                   debui, cum paene in ipso actionum uestibulo repulsa legibus causa
                                   constiterit. </p>
                                 </div>
                                </div>
                                 <div type="lib" n="XXXIII">
                                  <head>XXXIII. DDD. NNN. VALENTINIANO THEODOSIO ET ARCADIO SEMPER
                                   AVGGG. SYMMACHVS V C. PRAEFECTVS VRBIS.</head>
                                  <div type="cap" n="1">
                                   <p> In causis appellationum malo ius potestatis infringere quam
                                    interpretationum dubia sustinere, praesertim conscius haud
                                    iniquae iudicationis cui nonnihil honoris eueniet, si
                                    Aeternitatis Vestrae oraculo roboretur, Domini Imperatores
                                    Valentiniane, Theodosi et Arcadi inclyti, uictores ac
                                    triumphatores semper Augusti. </p>
                                  </div>
                                  <div type="cap" n="2">
                                   <p> Tuli igitur Constantium suarium temere prouocantem, cum ex
                                    rescripto Numinis Vestri statum quem Theodosio absenti ademerat
                                    reformassem. Mota enim Vestra Clementia supplicationibus
                                    querulis breui examine iussit inquiri an Theodosio extra
                                    conflictum locato ac deinde, ne rebus excederet, prouocante
                                    possessionem corporum Constantius esset indeptus. Allegata
                                    igitur praeceptione diuina primo cognitionem totius negotii,
                                    quamuis speciatim mihi Tranquillitatis Vestrae delegatione
                                    mandatam, uiri clarissimi Vicarii praesentiae reseruaui.
                                    Siquidem uidebatur haec causa ceteris prouocationibus esse
                                    coniuncta, quae u. c. prodecessori meo negabantur admissae et
                                    alterum mecum sumpserant cognitorem. </p>
                                  </div>
                                  <div type="cap" n="3">
                                   <p> Dehinc ubi eam partem quae ad illius temporis iudicem
                                    pertinebat Vestro retinuistis examini, appellationis
                                    inquisitione discreta, cum iam participem iudicii non haberem,
                                    turbatae possessionis querellam rescripto obsecutus audiui; et
                                    quia Theodosium iudicio non interfuisse constabat, quo sibi
                                    demptas questus est facultates, nec ulla precum mendacia
                                    Constantius detegebat, executus sum circa germanum supplicatoris
                                    heredem caeleste iudicium, reformato statu quem claruit mox
                                    proposita appellatione defensum. Licet custos subditus
                                    quaestioni libellos quos Theodosius publicauit, apud se
                                    resedisse memorauerit, nihilominus oboediens imperatis statui ut
                                    fides gestorum superiorum ad augusta scrinia mitteretur. </p>
                                  </div>
                                  <div type="cap" n="4">
                                   <p> Hinc orta est prouocatio cuius uel iustitia uel contumacia
                                    sacro expendetur arbitrio. Interea constitutionis memor
                                    sequestrari mobilia fructusque praecepi, ne medii temporis
                                    usurpatio abutatur indebitis. Omnium gestorum fida documenta cum
                                    supplementis partium relationi ex more sociata sunt, ut diu
                                    fluctuanti causae tandem stabilem terminum diuino ore ponatis.
                                   </p>
                                  </div>
                                 </div>
                                  <div type="lib" n="XXXIV">
                                   <head>XXXIV D. N. VALENTINIANO SEMPER AVG. SYMMACHVS V C.
                                    PRAEFECTVS VRBIS.</head>
                                   <div type="cap" n="1">
                                    <p> Omnes qui ad amplissimos honorum gradus iudicio Clementiae
                                     Vestrae uel fauore prouehimur summo studio debemus eniti, ut
                                     famam saeculi suggestionum ueritate tueamur, Domine Imperator
                                     Valentiniane inclyte, uictor ac triumphator semper Auguste.
                                     Quod enim genus gratiae beneficiis Principum rependendae
                                     fortuna inpar inueniet, si fidem deserat, quae sola munit
                                     imperium? </p>
                                   </div>
                                   <div type="cap" n="2">
                                    <p> Contemplanti mihi igitur rescriptum Numinis Vestri, quo
                                     arcae uinariae debita a Praefecto eius temporis quo contracta
                                     dicuntur erui censuistis, silere fas non fuit quid temporum
                                     uestrorum congruat aequitati. Iam primum stupere me fateor
                                     caelesti Mansuetudini Vestrae totius orbis negotiis occupatae
                                     et cui ideo inter multa curarum summatim nonnulla tractanda
                                     sunt litteras diui Constantii ita esse suggestas, ut comminatio
                                     sub condicione deprompta instar cuiusdam debiti duceretur;
                                     dehinc tacitum quodam casu de ea parte rescripti, quae tenebat
                                     officium, ut persona iudicis tamquam uilior apparitorum suorum
                                     inpunitate premeretur; </p>
                                   </div>
                                   <div type="cap" n="3">
                                    <p> tertio quod ea summa solidorum, quam cognitio et relatio
                                     uiri inlustris decessoris mei ex maiore parte solutam probauit
                                     aerario, tamquam debita et intacta deposcitur. Namque XI milia
                                     CCCCXLVI solidos ex eo anno qui Sergii et Nigriniani sequitur
                                     consulatum sacris accessisse thesauris et Praefecturae
                                     inquisitio et discussorum litterae et u. c. decessoris mei
                                     scripta docuerunt. </p>
                                   </div>
                                   <div type="cap" n="4">
                                    <p> Inter haec igitur tam multa ualida fidem Clementiae Vestrae
                                     debitam silentio uiolare non potui, cum Vestrum quoque Numen
                                     aduerterem solita cautione neque iudicis nomen signasse
                                     rescripto et aestimasse, quod conueniendus luce frueretur. Nam
                                     quando Clementia Vestra uim ueteris comminationis in mortuum
                                     tetendisset, cum etiam grauium noxarum poena in uitae fine
                                     soluatur? At uero iste terror diui Principis litteris
                                     conprehensus ne uiuentem quidem posset urgere; grauia enim
                                     subiectis saepe minitamini acuendi potius studio quam nocendi.
                                     Hoc etiam diuus genitor Tuus in omnium semper animis et ore
                                     uicturus pia lege constituit, qui sententias quoque sub
                                     comminatione depromptas effectu atque exsecutione uacuauit.
                                    </p>
                                   </div>
                                   <div type="cap" n="5">
                                    <p> Hanc uero condicionem quam diuus Constantius adiecit
                                     litteris suis multa quae post uisa sunt subruerunt. Nam eodem
                                     Principe adhuc orbem regente, ad Tertullum Praefectum Vrbi
                                     memorabilem uirum migrauit exactio quae si hominis, non
                                     potestatis fuisset, circa personam prioris iudicis oportuisset
                                     haerere; nec multo post tempore inclyti Iuliani Maximum pari
                                     honore tunc praeditum tituli istius cura conuenit; </p>
                                   </div>
                                   <div type="cap" n="6">
                                    <p> diuo etiam parente Numinis Tui Romana iura et fata
                                     moderante, Praefectis ac discussoribus
                                      <supplied>haec</supplied> mandata prouincia est et per uices
                                     administrantium publici debiti cucurrit exactio. Nouissime
                                     relatus in caelum germanus Clementiae Tuae, cum ipsum Basilium
                                     c. u. haberet adpositum, qui personis iudicum non pepercit,
                                     primiscrinios urbani officii, quorum sollicitudo per
                                     successiones exigenda curauerat, uel soluendo nomini uel
                                     edendae rationi fecit obnoxios. </p>
                                   </div>
                                   <div type="cap" n="7">
                                    <p> Itaque a u. c. ac probatissimo Anicio Basso et Auentio uiro
                                     spectabili frequentata cognitio et solutam maiorem partem
                                     debiti deprehendit et prouincialium iudicum repperit sponsionem
                                     qua professi sunt, si urbanum cessaret officium, per se huius
                                     tituli integritatem posse sarciri. Si igitur haec legibus
                                     conferantur, pronuntiabit Aeternitas Vestra in professione
                                     uerum esse nexum, in comminatione terrorem. Quid quod proxime
                                     apparitio cogendis prouinciarum iudicibus admota spem debiti
                                     emendi fecisse suggeritur? Non est meum famae incerta sectari;
                                     inueniet diuina Maiestas Tua, cur huic exactioni perpes cura
                                     defuerit. </p>
                                   </div>
                                   <div type="cap" n="8">
                                    <p> Nam socerum meum clarissimae memoriae uirum Orfitum petit
                                     ista molitio, cuius heredes u. c. et inlustris Officiorum
                                     Magister adscripsit litteris suis, cum Tuae Mansuetudinis
                                     uerecundia nullum sacro oraculo nomen expresserit. Quid ergo?
                                     Existimem merito illius factum, qui maior honoribus quam
                                     facultatibus ante annos fere quindecim uitam peregit, ut
                                     comminatio saepe lecta, semper omissa et nouis post sepulta
                                     decretis, quam neque lex diualis admittit et solutio magnae
                                     partis exclusit, resurgat in mortuum, quae non obfuit ante
                                     uiuenti? </p>
                                   </div>
                                   <div type="cap" n="9">
                                    <p> An meae potius contumeliae causa et ordinem tot ac talium
                                     statutorum et diui Gratiani recentem praeceptionem et
                                     discussorum diligentiam et Praefectorum cognitiones et
                                     relationis fidem nouis suggestionibus arbitrer sauciari? Testor
                                     custodem Numinis Vestri deum nihil esse, quod iniuria dignus
                                     existimer. Quieto mihi hanc Praefecturam sine ulla adfectatione
                                     tribuistis: si quem forte mordet inuidia, si alicuius
                                     desideriis Rei publicae amore non cessimus, cogitet priuata
                                     odia aduersum leges exercenda non esse; </p>
                                   </div>
                                   <div type="cap" n="10">
                                    <p> postremo cognoscat, si quis ille est, me meosque
                                     successionem clarissimae atque inlustrissimae memoriae uiri
                                     Orfiti neque ratione iuris neque bonorum aditione cepisse.
                                     Quaeso igitur ne in contumeliam iudicii Vestri et iuri et
                                     innocentiae fraus paretur. Quando enim absentibus atque
                                     ignorantibus inter alios gesta nocuerunt? Quis umquam
                                     sententiam Numinis Vestri inauditus excepit? Quando comminatio
                                     ad heredes usque porrecta est? Certe, ut ipsam causam loquar,
                                     quae me ac necessitudines meas Vobis propitiis nullo iure
                                     contingit, pars maior debiti soluta monstratur, in euidentibus
                                     nominibus pars resedit: cuius studio absoluendi sunt debitores,
                                     ut inplicentur innoxii? </p>
                                   </div>
                                   <div type="cap" n="11">
                                    <p> Quare insitam diuinis sensibus Vestris oro iustitiam ne
                                     aduersum diui Gratiani definitionem, aduersum rescripta tot
                                     Principum, quae Praefectis debita eruenda mandarunt, aduersum
                                     relationem quae uberiorem summam docuit exsolutam, reliquum
                                     uero secundum rectorum litteras exculpendum ab obnoxiis
                                     intimauit, ignaros negotii et paternae hereditatis alienos
                                     pulsari incongrua conuentione patiaris neue exemplum nouum pius
                                     Imperator inducas ut successio omnium qui Rei publicae
                                     profuerant ad liberos secura non transeat. </p>
                                   </div>
                                   <div type="cap" n="12">
                                    <p> Multos haec forma retinuit et plerosque, ut arbitror,
                                     iustius, si qui forte prouinciis male Vestris abusi sunt; at
                                     uero posteritas inlustris memoriae uiri Orfiti nihil ex illo
                                     aliud quam generis insigne quaesiuit. Meae tantum iniuriae
                                     studet ista suggestio, nam tenuitati illius frequenter
                                     exhaustae nemo testamento, nemo nostrum bonorum aditione
                                     successit. Vnde intellegit Clementia Vestra quod non metu
                                     familiaris causae quae legibus tuta est sed temporum amore
                                     solliciter ne ad innocentiam fisci Vestri infructuosa tantum
                                     recurrat inuidia. Et haec quidem cursim, ne mandatum negotium
                                     conperendinatio differret, tantum pro coniugis meae Rusticianae
                                     c. f. parte quaesita sunt, cuius germana multo angustior
                                     facultatibus ex Etruriae longinquis adesse praecepta est. </p>
                                   </div>
                                   <div type="cap" n="13">
                                    <p> Vestrum uero salutare Numen omnes precamur ne quod de tot
                                     prouinciis pro maiore parte iam redditum adhuc difficilis
                                     exculpat exactio senatoriae domus inopinata labes speretur
                                     posse persoluere. Multis nocuit ista condicio, qui Rei publicae
                                     praefuerunt: neque enim ius sit, ut una familia nouo opprimatur
                                     exemplo. Quaeso igitur ut gesta quae fidem relationis adserunt
                                     audire dignemini legesque percenseatis, quarum plerumque
                                     duritiam pro Clementia Vestra decretis moderatioribus
                                     temperastis. </p>
                                   </div>
                                  </div>
                                   <div type="lib" n="XXXV">
                                    <head>XXXV DDD. NNN. VALENTINIANO THEODOSIO ET ARCADIO SEMPER
                                     AVGGG. SYMMACHVS V C. PRAEFECTVS VRBIS.</head>
                                    <div type="cap" n="1">
                                     <p> Felicitas quidem Vestra indefessas Populo Romano copias
                                      pollicetur, Domini Imperatores Valentiniane, Theodosi et
                                      Arcadi inclyti, uictores ac triumphatores semper Augusti, sed
                                      cautio iudicum suggerenda non deserit, ut diligentia muniat
                                      quod melior fortuna promittit. </p>
                                    </div>
                                    <div type="cap" n="2">
                                     <p> Frumenti cotidianus usus in facili est; olei tantum species
                                      uictum plebis tenuiter inuecta sollicitat. Cuius rei u. c.
                                      Praefectus annonae, partium suarum diligens executor,
                                      praetorianae amplissimae Praefecturae, ut ipse adserit, dudum
                                      fecit indicium missis de more breuibus qui angustias
                                      patefacerent conditorum. Sed ingrauescente defectu, sileri
                                      apud Clementiam Vestram patriae cura non debuit, cuius spes
                                      atque opes bonorum Principum fauore cumulantur. </p>
                                    </div>
                                    <div type="cap" n="3">
                                     <p> Quare omnes suppliciter oramus, si expectatis preces, qui
                                      uota omnium beneficiis praeuenitis, ut quam primum iudices
                                      Africanos super hac specie Romanis horreis inferenda diuinus
                                      sermo destimulet. Nam properato opus est, priusquam reliquum
                                      profliget diurna praebitio. Addite igitur hoc munus ceteris
                                      quae praestare consuestis, ut cuncta saeculi bona pari
                                      adfluant largitate. </p>
                                    </div>
                                   </div>
                                    <div type="lib" n="XXXVI">
                                     <head>XXXVI. DDD. NNN. VALENTINANO THEODOSIO ET ARCADIO SEMPER
                                      AVGGG. SYMMACHVS V C. PRAEFECTVS VRBIS.</head>
                                     <div type="cap" n="1">
                                      <p> Dies noctesque sollicitor, ut prompto obsequio diuinae
                                       Clementiae Vestrae iussa promoueam; siquidem non licet longa
                                       conperendinatione differri iustitiae ac legibus amica
                                       decreta, Domini Imperatores Valentiniane, Theodosi et Arcadi
                                       inclyti, uictores ac triumphatores semper Augusti. Vnde cauto
                                       opus est, ne existimationem meam per alios adlata praeceptis
                                       tarditas deuenustet. </p>
                                     </div>
                                     <div type="cap" n="2">
                                      <p> Nam cum de Macedonio secus de Re publica merito itemque
                                       Ammiano dudum mihi iudicium Perennitas Vestra legauerit,
                                       Ammianum quidem protectorum adtestatione cognoui, cum Vrbis
                                       uicina contingeret, languore consumptum; de Macedonio uaria
                                       iactantur, quem iam pridem debuit custodum sollicitudo
                                       perducere. </p>
                                     </div>
                                     <div type="cap" n="3">
                                      <p> Quaeso igitur Mansuetudinem Vestram, ne mihi fraudi sit
                                       mora alieno studio aut torpore contracta, simulque deprecor
                                       ut uenerabilis Aeternitas Vestra singulatim quaerenda
                                       distinguat, si forte designatum reum cognitioni meae
                                       prosequentium cura tradiderit. </p>
                                     </div>
                                    </div>
                                     <div type="lib" n="XXXVII">
                                      <head>XXXVII. DDD. NNN. VALENTINIANO THEODOSIO ET ARCADIO
                                       SEMPER AVGGG. SYMMACHVS V C. PRAEFECTVS VRBIS.</head>
                                      <div type="cap" n="1">
                                       <p> Soli omnium potestis Aeternae Vrbis expensas a defectu
                                        sumptuum uindicare, Domini Imperatores Valentiniane,
                                        Theodosi et Arcadi inclyti, uictores ac triumphatores semper
                                        Augusti. Maiestati autem Vestrae subditae potestates tantum
                                        mediocribus causis ualent ferre medicinam, magnarum uero
                                        rerum mole superantur. </p>
                                      </div>
                                      <div type="cap" n="2">
                                       <p> Ad Vos igitur, salutaria Numina, conuolamus et opem
                                        largam Populi Romani inploramus aerario, cum iam diu nihil
                                        solitorum uectigalium decretae prouinciae contulerunt atque
                                        ideo iustus est metus ne, cessantibus subsidiis, necessaria
                                        deserantur, quae hactenus personae tenues alieno, ut
                                        queruntur, aere tolerarunt. Super hoc etiam reuerendus Ordo
                                        consultus, cum per se mederi adfectis rebus nequiret, opem
                                        Vestrae Perennitatis orauit. Edita ratio est uectigalium
                                        quae Hispaniensis atque Alexandrinus inuehere debuit
                                        commeatus; expensionum quoque titulos conpetentes officii
                                        cura digessit: </p>
                                      </div>
                                      <div type="cap" n="3">
                                       <p> quaeso ut, omnibus quae cohaerent libenter inspectis,
                                        utilitati publicae uelox remedium porrigatis. Vrgentibus
                                        enim causis negari non potest inlatio sollemnis inpendii.
                                        Quare ferte, propitii ut soletis, auxilium et, qui mentibus
                                        piis noua Populo Romano beneficia defertis, etiam prisca
                                        seruate atque Vrbi Vestrae adnuere dignamini et quod
                                        praetermissio praeterita suspendit et quod futurus usus
                                        expectat. </p>
                                      </div>
                                     </div>
                                      <div type="lib" n="XXXVIII">
                                       <head>XXXVIII. DDD. NNN. VALENTINIANO THEODOSIO ET ARCADIO
                                        SEMPER AVGGG. SYMMACHVS V C. PRAEFECTVS VRBIS.</head>
                                       <div type="cap" n="1">
                                        <p> In negotiis tempore ac iudicatione finitis cessare
                                         aequum est longae orationis excursum, ne et Numinis Vestri
                                         salutares actus oneret sermo prolixior et sine argumento
                                         rerum loquacitas morosa displiceat, Domini Imperatores
                                         Valentiniane, Theodosi et Arcadi inclyti, uictores ac
                                         triumphatores semper Augusti. </p>
                                       </div>
                                       <div type="cap" n="2">
                                        <p> Cum in iudicio moderatoris Apuli inter Marcellum qui se
                                         deiectum possessione questus est itemque Venantium
                                         stratorem, ut ipse confirmat, eiusque germanam Batrachiam
                                         causa uiolentiae disceptaretur, prouocatio a reis
                                         inconsulta processit, quod prouincialis cognitor, promissis
                                         litteris ad uicariam potestatem, susceptum retineret
                                         examen, tunc auditorii sacri iudex, rectoris adfatu super
                                         appellatione consultus, et praeiudicialem multam statuit a
                                         prouocatoribus inferendam et ipsum quaesitorem crimini
                                         dedit cum executione uindictae. </p>
                                       </div>
                                       <div type="cap" n="3">
                                        <p> Post haec obreptionibus partium nonnulla gesta sunt, ut
                                         iudicatio consummata traheretur. Nam et uir spectabilis
                                         decessor meus, cum multam didicisset exactam, quam decreto
                                         sacri auditorii appellatio praeiudicialis agnouerat,
                                         statuit causam criminis ad se debere transferri et ego idem
                                         secutus partes in examen acciui. </p>
                                       </div>
                                       <div type="cap" n="4">
                                        <p> Sed cum et tempus reparationis esset emensum et poenam
                                         prouocationis aut expectaret aut sumpsisset aerarium,
                                         uiolentiae quoque causam Venantii ac Batrachiae professio
                                         ac quorundam capitalis damnatio terminasset, pronuntiaui
                                         cognitionem sacri cessare iudicii et Venantium quem u. c.
                                         et inlustris Officiorum Magister iusserat exhiberi censui
                                         agenti in rebus Decentio quo proseguente uenerat esse
                                         reddendum. </p>
                                       </div>
                                       <div type="cap" n="5">
                                        <p> Sed cum Venantii stratoris inlicitam usurpatamque
                                         militiam Marcellus argueret, quod decurionum adscriptus
                                         albo, ut gesta docuerunt, aduersum leges ad palatina castra
                                         transisset, non debui obiecta reticere, ut in ea re quae
                                         modum mei egrediebatur examinis Aeternitas Vestra ipsis
                                         legibus quas tuetur augustior iudicaret. </p>
                                       </div>
                                      </div>
                                       <div type="lib" n="XXXIX">
                                        <head>XXXIX. DDD. NNN. VALENTINANO THEODOSIO ET ARCADIO
                                         SEMPER AVGGG. SYMMACHVS V C. PRAEFECTVS VRBIS.</head>
                                        <div type="cap" n="1">
                                         <p> Facit plerumque ratio aut fortuna causarum ut in
                                          controuersiis alter aequitate, alter iure nitatur; tunc
                                          humano labante consilio, deliberatio cognitoris ad
                                          Clementiae Vestrae recurrit oraculum, Domini Imperatores
                                          Valentiniane, Theodosi et Arcadio inclyti, uictores ac
                                          triumphatores semper Augusti, quod etiam praesentis
                                          negotii qualitas depoposcit. </p>
                                        </div>
                                        <div type="cap" n="2">
                                         <p> Nam Musa annos egressa legitimos, cum in partem rerum
                                          paternarum Syntrophium quereretur admissum, quem ueluti
                                          adultae suae fratrem dolus Acholii curatoris adsciuerat,
                                          integri restaurationem suffragio iuris accepit, sed multis
                                          prouocationibus uariisque tracta, iudiciis intra metas
                                          iusti temporis nequiuit exequi propositas actiones. </p>
                                        </div>
                                        <div type="cap" n="3">
                                         <p> Vt res monebat, amissum beneficium remedio integrauit
                                          supplicationis; sed idem mulierem casus etiam rescripti
                                          sacri humanitate fraudauit. Siquidem mensium quattuor
                                          dilata curriculis, supremo die temporis impetrati excidit
                                          cognitore quem successor adueniens praemisso interdicto
                                          potestate priuauerat. Post haec cum uellet infelicem
                                          causae lapsum reparatione sarcire, obiectu Constantinianae
                                          legis explosa est, quae extra ordinem temporibus indultis
                                          longiorem negauit excursum. </p>
                                        </div>
                                        <div type="cap" n="4">
                                         <p> Secuta est prouocatio iudicatum. Vbi uentum ad sacrae
                                          sedis examen et eadem constitutio a Faustino, herede
                                          Acholii curatoris, rursus ingesta est, pars procuratoris
                                          cui actiones Musa mandauerat non suo uitio causam
                                          cecidisse temporibus adprobauit. Ad hoc parentum Numinis
                                          Vestri diuorum Principum protulit sanctionem quae inter
                                          reliquas exceptiones reparationem iurgantibus tribuit, si
                                          per cognitorem causa labatur. </p>
                                        </div>
                                        <div type="cap" n="5">
                                         <p> Cum igitur et in Constantiniana lege qua reparatio
                                          adimitur temporibus extra ordinem datis casus iste
                                          cessantis disceptatoris non sit exceptus et recentiora
                                          scita diualia cunctis negotiis reparatione subuenerint, si
                                          forte a iudice deserantur, facilis in alteram partem esse
                                          non potui, sed quod unum remedium conuenit rebus ambiguis,
                                          fortunam curiosi luctaminis augustissimis legum arbitris
                                          reseruaui gestis omnibus de more subiectis, ut eorum
                                          lectio insinuationis meae adstruat ueritatem. </p>
                                        </div>
                                       </div>
                                        <div type="lib" n="XL">
                                         <head>XL. D. N. VALENTINIANO AVG. SYMMACHVS V C. PRAEFECTVS
                                          VRBIS.</head>
                                         <div type="cap" n="1">
                                          <p> Vrbium populorumque luctamina, quoniam sunt maiora
                                           priuatis, cedenda sunt iudicio augustiori, Domine
                                           Imperator Valentiniane inclyte, uictor ac triumphator
                                           semper Auguste. Merito Puteolanorum ac Tarracinensium
                                           causam quae post Campani moderatoris examen ad sacrum
                                           auditorium ex prouocatione migrauit, cum perspicerem pari
                                           lance libratam, Maiestatis Vestrae arbitrio reseruaui.
                                          </p>
                                         </div>
                                         <div type="cap" n="2">
                                          <p> Est autem, de quo agitur, eiusmodi: Puteolanis
                                           municipibus diuus Constantinus centum quinquaginta milia
                                           modiorum in alimoniam ciuitatis indulsit, quae summa a
                                           diuo Constante regente Rem publicam media parte mutilata
                                           est. Post Constantius aeque relatus in caelum,
                                           supplicatione deposita, annonam Puteolani populi uiginti
                                           et quinque milium adiectione cumulauit atque ita factum
                                           est, ut centum milia eiusdem populi uictus acciperet.
                                          </p>
                                         </div>
                                         <div type="cap" n="3">
                                          <p> Sed diuo Iuliano moderante Rem publicam, cum Lupus
                                           consulari iure Campaniae praesideret
                                            <supplied>et</supplied> Tarracinensium contemplaretur
                                           angustias, quod nihil subsidii decreta dudum oppida
                                           conferebant, ne commoda Populo Romano ciuitas quae
                                           lauacris publicis ligna et calcem reparandis moenibus
                                           subministrat defectu subito exhausta succumberet, quinque
                                           milia et septingentos modios Puteolanis municipibus
                                           derogatos Tarracinensium usui deputauit et amplissimae
                                           praetorianae sedi statuta et definita suggessit.
                                           Mamertinus id temporis Praefecturae honore pollebat. Is
                                           cum disposita roborasset, nihilominus arbitrium imperiale
                                           consuluit neque ullum responsum, quod eo tempore bello
                                           Persico rector Imperii tenebatur, accepit. </p>
                                         </div>
                                         <div type="cap" n="4">
                                          <p> Exhinc per aliquot annos cucurrit ista praebitio,
                                           donec Capuana legatio apud diuum atque inclytum Gratianum
                                           germanum Numinis Vestri sua tantum damna deplorans eum
                                           frumenti numerum quem Cerealis ex multis urbibus Romano
                                           Populo uindicarat restitui omnibus impetraret. Sed
                                           occasione rescripti cum sola triginta et octo milia
                                           modium quae horreis Aeternae Vrbis accesserant
                                           prouincialium recuperasset alimoniae, etiam quinque milia
                                           et septingentos modios Puteolani municipes
                                           Tarracinensibus abnuerunt. </p>
                                         </div>
                                         <div type="cap" n="5">
                                          <p> Cum igitur haec causa in iudicium prouinciale
                                           uenisset, u. c. Consularis non considerata summa quae
                                           rescripto diui Principis tenebatur iudicatione generali
                                           omnia Puteolanis reddenda decreuit. Verum post
                                           appellationem cognitio auditorii sacri, cum illum
                                           frumenti modum qui Campanis fuerat restitutus a quinque
                                           milibus et septingentis modiis quos ob necessitates Vrbis
                                           Aeternae ciuitas Tarracinensis accepit discretum esse
                                           perspiceret, manente decreto diualis oraculi, ea subsidia
                                           quae Tarracinenses iudicio Lupi et Mamertini Praefecti
                                           confirmatione capiebant nec roborare potuit, cum responsi
                                           sacri nulla extaret auctoritas, nec demere ciuitati, ne
                                           populus utilitatibus Aeternae Vrbis obnoxius iustis
                                           commodis indigeret. </p>
                                         </div>
                                         <div type="cap" n="6">
                                          <p> Ergo ut in rebus dubiis fieri amat, ad Clementiae
                                           Vestrae salubre iudicium conuolamus, licet defensio
                                           Puteolana post promissam relationem in cassum crediderit
                                           prouocandum. Praesto est gestorum fides quae Perennitatem
                                           Vestram possit instruere. Quaeso atque obsecro ut negotio
                                           multa aetate nutanti tandem stabile remedium deferatur.
                                          </p>
                                         </div>
                                        </div>
                                         <div type="lib" n="XLI">
                                          <head>XLI. DDD. NNN. VALENTINIANO THEODOSIO ET ARCADIO
                                           SEMPER AVGGG. SYMMACHVS V C. PRAEFECTVS VRBIS.</head>
                                          <div type="cap" n="1">
                                           <p> Certum atque dilucidum est nihil esse tam familiare
                                            legibus quam Vestra decreta, Domini Imperatores
                                            Valentiniane, Theodosi et Arcadi inclyti, uictores ac
                                            triumphatores semper Augusti, sed executorum praua
                                            interpretatio, dum supplicantibus fauet, plerumque iussa
                                            corrumpit. Statuerat receptus in caelum germanus Numinis
                                            Vestri, cum Marcianus dudum protector Aggareae bona
                                            tamquam uacantia postulasset, ut, si ea hereditas
                                            scriptum successorem uel legitimum non haberet, in ius
                                            fisci tamquam domino nuda concederet; tunc insinuato per
                                            rationalem patrimonii modo opperiretur petitor, quid ei
                                            sacra deferret humanitas. </p>
                                          </div>
                                          <div type="cap" n="2">
                                           <p> Annus fere secundus est, ut per defensores et
                                            rationales augustissimae Domus contra iustitiam
                                            sollemnis oraculi scripti fatigantur heredes. Licet iam
                                            sextus annus a testamenti recitatione numeretur,
                                            nouissime fortuna causae inpetibilem scopulum foedae
                                            cognitionis incurrit. Nam cum apud uirum perfectissimum
                                            rationalem Bassianum primo delator bonorum secundum
                                            sacra scita proderetur, nouo ausu calcata praescriptio
                                            est. </p>
                                          </div>
                                          <div type="cap" n="3">
                                           <p> Dehinc cum testamenti iure confecti fidem recitatio
                                            publicaret, cahunnia inanis obiecta est, quod signatores
                                            nescio quid legati ex eadem uoluntate cepissent.
                                            Adduntur etiam rescripta diualia quibus adstipulatio
                                            cuiusdam remota est, qui suam iuuisse causam testimonio
                                            diceretur, quasi uero simile esset exemplum aut tenuis
                                            honor quo subscriptores ob amicitiam defunctus
                                            adsperserat legitimum posset abolere iudicium. Nam si
                                            his legibus uiueremus, inimicis signatoribus tutius
                                            uterennur, quorum offensa nihil de testatore humanitatis
                                            exigeret. </p>
                                          </div>
                                          <div type="cap" n="4">
                                           <p> Piget dicere in quinque numero solidis potissimum
                                            subscriptoris fuisse legatum; ceteris enim magis
                                            commemoratio honesta quam pecuniae quaestus accessit.
                                            Ergo aut extremae paupertatis successio fuit, si putatur
                                            exiguus honor fidem legitimi iudicii sauciasse, aut si
                                            census hereditarius existimatur uberior, aliena est a
                                            suspicionibus breuis summa legati. Quis non
                                            familiarissimum quemque signandis adhibet, cum extrema
                                            conduntur? lam quid mirum est, si in oculis positus
                                            mereatur aliquod monumentum religionis, qui meruit
                                            aduocari? </p>
                                          </div>
                                          <div type="cap" n="5">
                                           <p> Non fero signatorem cui pars bonorum magna defertur,
                                            nam etsi integra conscientia, non tamen sincero pudore
                                            ditatur; at uero haec leuia pignora aut amoris gratia
                                            aut testatoris uerecundia relinquuntur. Nihil huic
                                            religioni nouis legibus derogatum est; manet iste usus
                                            et, Vobis iura seruantibus, semper manebit: unus et
                                            solus post humani <supplied>generis</supplied> memoriam
                                            rationalis emersit, qui exemplum nouae iudicationis
                                            induceret. </p>
                                          </div>
                                          <div type="cap" n="6">
                                           <p> Hinc orta est prouocatio quae ubi auditorium sacrum
                                            decreto etiam Vestrae legis intrauit, rursus eludendi
                                            iudicii causa propositum est inane commentum, ut ab
                                            inlustri uiro priuatae Rei Comite delegata cognitio
                                            diceretur rationalis examini atque ideo rursus ad
                                            eiusdem iudicium debere transferri, cum omnis quaestio
                                            ex precibus Marciani dudum protectoris et Vestrae
                                            Clementiae largitate descendens sacro potius auditorio
                                            ex prouocatione conpeteret, accedente etiam proxima
                                            sanctione quae indiscrete huiusmodi appellationes sedi
                                            quae uicem Principum tuetur prisco iure commisit. </p>
                                          </div>
                                          <div type="cap" n="7">
                                           <p> Examinatis igitur omnibus, pronuntiaui bona obnoxia
                                            non esse rescripto, cum Vestri Numinis aeterna iustitia,
                                            si scriptis aut legitimis successoribus uacaret
                                            hereditas, fiscum statuisset admitti, has autem
                                            facultates Marcellus Bizias et Heliodorus iusta defuncti
                                            uoluntate cepissent. Tunc sententiam meam defensor
                                            uenerabilis Domus inusitata prouocatione suspendit. </p>
                                          </div>
                                          <div type="cap" n="8">
                                           <p> Sed cum huius rei nullum exemplum cognitionalis
                                            extare suggereret, nihilo minus obiectam uocem libenter
                                            admisi et relatione summatim cuncta conplexus gestorum
                                            quoque documenta subtexui, praesumens bonis placitura
                                            Principibus, quae secundum leges pro fama temporum
                                            iudicaui. XLII. DDD. NNN. VALENTINIANO THEODOSIO ET
                                            ARCADIO SEMPER AVGGG. SYMMACHVS V C. PRAEFECTVS VRBIS.
                                            Petronianus urbanarum dudum cohortium miles ad
                                            corniculorum gradum inculpati laboris diuturnitate
                                            prouectus more institutoque maiorum testimonium meruit
                                            castrensis industriae, quod ceteris quoque post honestum
                                            cursum stipendiorum iudicia detulerunt, Domini
                                            Imperatores Valentiniane, Theodosi et Arcadi inclyti,
                                            uictores ac triumphatores semper Augusti. Dignum est
                                            igitur diuina temporum Vestrorum felicitate, ut peractam
                                            sine offensione militiam, si Perennitatis Vestrae pius
                                            uultus adriserit, praerogatiua sollemnis exornet. </p>
                                          </div>
                                         </div>
                                          <div type="lib" n="XLIII">
                                           <head>XLIII. D. N. VALENTINIANO SEMPER AVG. SYMMACHVS V
                                            C. PRAEFECTVS VRBIS.</head>
                                           <div type="cap" n="1">
                                            <p> Curae mihi est ut qui animis et maiestate congruitis
                                             mutua honorificentia gaudeatis. Dignum est igitur,
                                             Domine Imperator Valentiniane inclyte, uictor ac
                                             triumphator semper Auguste, ut decretum Senatus ad
                                             inuictissimos fratres Numinis Tui, si ita placet,
                                             Clementia Tua insinuante, perueniat. </p>
                                           </div>
                                           <div type="cap" n="2">
                                            <p> Quonim auctor et parens, ut dudum u. c. et inlustri
                                             Officiorum Magistro scripsisse memini, statuarum
                                             equestrium honore decoratus est, quas ei Ordo
                                             uenerabilis Africani et Brittannici belli recordatione
                                             decreuit ea scilicet causa, ut iustis superiorum ducum
                                             titulis praesentium circa Vos deuotio prouocetur. </p>
                                           </div>
                                          </div>
                                           <div type="lib" n="XLIV">
                                            <head>XLIV DDD. NNN. VALENTINIANO THEODOSIO ET ARCADIO
                                             SEMPER AVGGG. SYMMACHUS V C. PRAEFECTVS VRBIS.</head>
                                            <div type="cap" n="1">
                                             <p> Cum mancipes salinarum magno ex numero ad paucos
                                              redacti necessitatis publicae molem ferre non possent,
                                              delata supplicatione meruerunt, ut his obsequiis ante
                                              secreti atque excusati fuerant redderentur et ex aliis
                                              corporibus seu uacantibus iusta supplementa
                                              incunctanter acciperent, Domini Imperatores
                                              Valentiniane, Theodosi et Arcadi inclyti, uictores ac
                                              triumphatores semper Augusti. Allegata igitur
                                              praeceptione diuina, cum plerosque consortio suo ante
                                              secretos muniri Macedonii suffragio repperissent,
                                              relationem super eorum muniminibus impetrarunt.
                                              Vestrae tantum Clementiae liberum est inique elicita
                                              rescripta rescindere. </p>
                                            </div>
                                            <div type="cap" n="2">
                                             <p> Tunc urgente defectu nauicularios aeque lignorum
                                              obnoxios functioni ad parem sollicitudinem uocare
                                              coeperunt, ut utriusque corporis cura coniuncta
                                              indiscretum munus agnosceret. At illi nonnullos de
                                              turmalibus suis tradere maluerunt quam in societatem
                                              tanti oneris conuenire. Itaque factum est ut
                                              uolentibus iisdem certi homines mancipibus
                                              iungerentur. Nunc Perennitatis Vestrae stabilem
                                              censionem publica causa deposcit, ne obreptiuis
                                              supplicationibus subsidia integrati corporis
                                              subruantur. </p>
                                            </div>
                                            <div type="cap" n="3">
                                             <p> Relationi gesta coniunxi tam de his habita, quos
                                              Macedonii interuentus absoluerat, quam me disceptante
                                              confecta, quibus sine uexatione cuiusquam uoluntas
                                              nauiculariorum nonnullos mancipibus deputauit. Erit
                                              iam sacrosancti Numinis Vestri et illorum antiquare
                                              suffragia, quos ostenditur ambitus liberasse, et his
                                              obstruere aditum supplicandi, quos sui corporis
                                              adiudicauit adsensus. </p>
                                            </div>
                                           </div>
                                            <div type="lib" n="XLV">
                                             <head>XLV D. N. VALENTINIANO SEMPER AVG. SYMMACHVS V C.
                                              PRAEFECTVS VRBIS.</head>
                                             <p> Deuotione et more commonitus magistratuum nomina,
                                              quibus uarias functiones designationum tempore
                                              amplissimus Ordo mandauit, Aeternitatis Vestrae
                                              perfero notionem, ut muneribus exhibendis aut
                                              subeundis fascibus destinatos cognitio imperialis
                                              accipiat. His copulati sunt quos Senatui uestro recens
                                              ortus adiecit. Prolixus in talibus rebus esse non
                                              debeo, cum decreti publici fides gestorum potius
                                              insinuationem postulet quam largum referentis
                                              eloquium. </p>
                                            </div>
                                            <div type="lib" n="XLVI">
                                             <head>XLVI. DDD. NNN. VALENTINIANO THEODOSIO ET ARCADIO
                                              SEMPER AVGGG. SYMMACHVS V C. PRAEFECTVS VRBIS.</head>
                                             <div type="cap" n="1">
                                              <p> Etiamsi prisca institutio mittendis ad Clementiam
                                               Vestram censuum breuibus cursum uel ordinem non
                                               dedisset, Domini Imperatores Valentiniane, Theodosi
                                               et Arcadi inclyti, uictores ac triumphatores semper
                                               Augusti, diligentia tamen boni saeculi fidem publicae
                                               instructionis exigeret. Siquidem conuenit Principes
                                               et parentes humani generis edoceri quid reuerendo
                                               Ordini uel senatorum nouorum accessus adiciat uel
                                               glebae excusationibus detrahatur. </p>
                                             </div>
                                             <div type="cap" n="2">
                                              <p> Harum rerum Aeternitati Vestrae fidum exhibebit
                                               indicium trimestris instructio, quam sollemniter
                                               sumptam de officio censuali paginis relationis
                                               adnexui, ut Maiestas Vestra cognoscat qui in
                                               amplissimam Curiam collegarum numerus influxerit et
                                               quid censibus senatoriis aut noui professio
                                               incrementi dederit aut exemptio ueteris amputarit.
                                              </p>
                                             </div>
                                            </div>
                                             <div type="lib" n="XLVII">
                                              <head>XLVII. DDD. NNN. VALENTINIANO THEODOSIO ET
                                               ARCADIO SEMPER AVGGG. SYMMACHVS V C. PRAEFECTVS
                                               VRBIS.</head>
                                              <div type="cap" n="1">
                                               <p> Bellorum quidem Vestrorum gloriosos exitus fama
                                                non occulit, sed maior est uictoriae fides quae
                                                oculis adprobatur, Domini Imperatores Valentiniane,
                                                Theodosi et Arcadi inclyti, uictores ac
                                                triumphatores semper Augusti. Dudum fando acceperat
                                                Romanus Populus caesorum funera Sarmatarum; at nunc
                                                confirmata est nuntiorum laetitia spectaculo
                                                triumphali. Iam minores non sumus uetustatis
                                                exemplis: uidimus quae lecta mirabamur, catenatum
                                                agmen uictae gentis induci illosque tam truces
                                                pridem uultus misero pallore mutatos. Stetit harenae
                                                medio subiecta uoluptati, quae fuit ante formidini,
                                                et adsuetae armis gentilibus manus gladiatoria
                                                instrumenta timuerunt. </p>
                                              </div>
                                              <div type="cap" n="2">
                                               <p> Felicem nimis belli istius ducem qui diuinae
                                                Clementiae Vestrae fretus auspiciis ex hostium
                                                numero alios ad securitatem prouinciarum penitus
                                                extinxit, alios ad laetitiam plebis Martiae
                                                reseruauit. Merito illi iudicia Vestra respondent,
                                                iure in litteris imperialibus saepe celebratur;
                                                neque enim tanta deuotio digniorem possit inuenire
                                                praeconem. Sit uobis frequens usus ac facilis
                                                laurearum et eos qui forte ausus inpios in Romanum
                                                nomen extulerint fortitudo militum capiat, harena
                                                Vrbis expendat. Perpetua haec deuotis ciuibus
                                                uirtutis Vestrae tamquam tributa praestetis. </p>
                                              </div>
                                             </div>
                                              <div type="lib" n="XLVIII">
                                               <head>XLVIII. D. N. VALENTINIANO SEMPER AVG.
                                                SYMMACHVS V.C. PRAEFECTVS VRBIS.</head>
                                               <div type="cap" n="1">
                                                <p> Certa officia sunt omnium potestatum:
                                                 Praefecturae urbanae proprium negotium est
                                                 senatorum iura tutari, Domine Imperator
                                                 Valentiniane inclyte, uictor ac triumphator semper
                                                 Auguste. Quare partium mearum conuentus necessitate
                                                 allegationibus clarissimorum uirorum iusta
                                                 poscentium deesse non potui. A quibus pleraque
                                                 seruitia palatinus Eusebius iussus eruere, ut
                                                 bonorum Catuli clarissimae memoriae uiri quaestio
                                                 iudicationibus sacrisque responsis consumpta
                                                 repetatur, optimatium querimonias, qui dudum partis
                                                 fruuntur, exciuit. </p>
                                               </div>
                                               <div type="cap" n="2">
                                                <p> Ventum est igitur ad leges, executore cupiente
                                                 quae contradictio repellebat inplorataeque Vestri
                                                 Numinis sanctiones quae senatorum controuersias
                                                 transferri ab urbano foro ad peregrina uetuerunt.
                                                 Sed cum adsererem non eandem praerogatiuam esse
                                                 seruorum quibus supplicantibus certum Perennitas
                                                 Vestra detulit cognitorem, responsum est quod
                                                 fortunas clarissimarum personarum precatio subtilis
                                                 incesserit.</p>
                                               </div>
                                               <div type="cap" n="3">
                                                <p> Inter haec cum Donatus adsisteret ceteris
                                                 precatoribus sacro iunctus oraculo, quaesiui, ut
                                                 mos est, ne eodem nomine alius subderetur, quae
                                                 hominem condicio haberet et an ipse de Catuli
                                                 iudicio suppficasset. Tunc ille Hilariani
                                                 clarissimi uiri seruum professus ab illarum precum
                                                 conscientia, quas dicitur obtulisse cum ceteris,
                                                 alienum se constanter adseruit atque ita uisa est
                                                 supplicationis fides etiam de auctore nutare. </p>
                                               </div>
                                               <div type="cap" n="4">
                                                <p> Adiecta sunt alia plena iuris atque rationis,
                                                 quod post crebras cognitiones et rescripta ad
                                                 relationem numerosa poenam legis inciderint qui
                                                 denuo contra uetitum supplicarunt. Extant quippe
                                                 sententiae quas, cum prouocatio temptasset
                                                 inhibere, consultus relatione diuus genitor
                                                 Clementiae Vestrae finem posuit quaestioni. Cui
                                                 uictoriae fiscus accessit emolumentum bonorum
                                                 Catuli clarissimae memoriae uiri, ut adsertum est,
                                                 pro certa parte sortitus. </p>
                                               </div>
                                               <div type="cap" n="5">
                                                <p> Cum igitur senatorum allegatio rescriptis ac
                                                 legibus niteretur, maluerunt causam suam Vestrae
                                                 per me aperire iustitiae quam legitimo uindicare
                                                 iudicio, securi decretorum quae et necessitate
                                                 iuris et diui patris ueneratione seruabitis. Itaque
                                                 seruos bona fiducia tradiderunt; quos in
                                                 praeiudicium absentium post consummationem negotii
                                                 aequitas temporum, quantum praesumimus, non
                                                 patietur audiri. </p>
                                               </div>
                                              </div>
                                               <div type="lib" n="XLIX">
                                                <head>XLIX. DDD. NNN. VALENTINANO THEODOSIO ET
                                                 ARCADIO SEMPER AVGGG. SYMMACHVS V C. PRAEFECTVS
                                                 VRBIS.</head>
                                                <div type="cap" n="1">
                                                 <p> Quid habeat condicionis inscriptio prae ceteris
                                                  nostis iuris publici conditores, Domini
                                                  Imperatores Valentiniane, Theodosi et Arcadi
                                                  inclyti, uictores ac triumphatores semper Augusti.
                                                  Prouisum est enim, ne quis temere in alieni
                                                  capitis discrimen irrueret, ut se eiusdem prius
                                                  poenae sponsione uinciret. </p>
                                                </div>
                                                <div type="cap" n="2">
                                                 <p> Secundum haec scita legum agens in rebus
                                                  Africanus accusationem professus Campano et Hygino
                                                  clarissimis uiris uiolentiae crimen obiecit.
                                                  Continuo, ut seueritas exigebat, reos custodia
                                                  militaris dissimulata dignitate circumdedit; sed
                                                  ubi partes sub examine constiterunt, multo
                                                  luctamine patronorum decursa cognitio oratione
                                                  magis quam probationibus redundauit. </p>
                                                </div>
                                                <div type="cap" n="3">
                                                 <p> Cum longa uerborum serie causa traheretur,
                                                  summates Aricinae urbis, quos ut conscios
                                                  accusator exciuerat, adhibuimus quaestioni.
                                                  Gestorum ordinem sciscitamur: omnium conuenit
                                                  adsertio nihil turbarum esse conflatum. Tunc ad
                                                  eludendum iudicium praesentia cuiusdam coepit
                                                  exposci, quem non tenebat inscriptio. Eo denique
                                                  res rediit, ut a partibus Africani accusationis
                                                  omissio desperatione peteretur. Supererat ut,
                                                  crimine non probato, in accusatorem formidata reis
                                                  poena transiret; </p>
                                                </div>
                                                <div type="cap" n="4">
                                                 <p> sed cum me Africani militia pariter atque
                                                  incauta adolescentia permoueret, malui iudicium de
                                                  eo clementibus reseruare. Alia est enim condicio
                                                  magistratuum quorum corruptae uidentur esse
                                                  sententiae, si sint legibus mitiores, alia est
                                                  diuinorum Principum potestas, quos decet
                                                  acrimoniam seueri iuris inflectere. Relationi
                                                  gesta subtexui, partium quoque supplementa
                                                  sociaui. Quaeso augustissimam Perennitatem Vestram
                                                  ut, perpensis omnibus, sequenda iubeatis. </p>
                                                </div>
                                               </div>
                                              
  </body>
 </text>
</TEI>
