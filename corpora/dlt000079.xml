<?xml version="1.0" encoding="UTF-8"?>
<?oxygen RNGSchema="file:teilite.rnc" type="compact"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>De medicina</title>
                <author>Cassius Felix</author>
                <respStmt>
                    <resp>Correzione linguistica</resp>
                    <name>Ferroni Manuela</name>
                </respStmt>
                <respStmt>
                    <resp>Codifica XML</resp>
                    <name>Ferroni Manuela</name>
                </respStmt>
            </titleStmt>
            <publicationStmt>
                <publisher>digilibLT</publisher>
                <pubPlace>Vercelli</pubPlace>
                <date>2011</date>
                <availability>
                    <p><ref target="http://creativecommons.org/licenses/by-nc-sa/3.0/it/"/></p>
                </availability>
                <idno>dlt000079</idno>
            </publicationStmt>
            <sourceDesc>
                <p>Cassius Felix,<hi rend="italic"> De la médicine</hi>, texte établi, traduit et annoté par Anne Fraisse,
                    Les Belles Lettres, Paris 2002</p>
            </sourceDesc>
        </fileDesc>
        <encodingDesc>
            <projectDesc>
                <p>digilibLT. Biblioteca digitale di testi latini tardoantichi.</p>
                <p>Progetto diretto da Raffaella Tabacco (responsabile della ricerca) e Maurizio Lana</p>
            </projectDesc>
            <editorialDecl>
                
                <p><hi rend="bold">Note di trascrizione e codifica del progetto digilibLT </hi></p>
                <p>Abbiamo riportato solo il testo stabilito dall'edizione di riferimento non seguendone
                    l'impaginazione. Sono stati invece esclusi dalla digitalizzazione apparati, introduzioni, note
                    e commenti e ogni altro contenuto redatto da editori moderni. </p>
                <p> I testi sono stati sottoposti a doppia rilettura integrale per garantire la massima
                    correttezza di trascrizione</p>
                <p>Abbiamo normalizzato le U maiuscole in V seguendo invece l'edizione di riferimento per la
                    distinzione u/v minuscole.</p>
                <p> Non è stato normalizzato l'uso delle virgolette e dei trattini.</p>
                <p> Non è stata normalizzata la formattazione nell'intero <hi rend="italic">corpus</hi>:
                    grassetto, corsivo, spaziatura espansa.</p>
                <p>Sono stati normalizzati e marcati nel modo seguente i diacritici.<lb/> espunzioni:
                    <![CDATA[<del>testo</del>]]> si visualizza [testo] <lb/> integrazioni: <![CDATA[<supplied>testo</supplied> si visualizza <testo>]]><lb/>
                    <hi rend="italic">loci desperati</hi>: <![CDATA[ <unclear>testo</unclear> o <unclear/> testo]]>
                    si visualizzano †testo† e †testo<lb/> lacuna materiale: <![CDATA[<gap/>]]> si visualizza
                    [...]<lb/> lacuna integrata dagli editori:
                    <![CDATA[<supplied><gap/></supplied> si visualizza <...>]]>
                </p>
                <p>Sono stati marcati i termini in lingua greca
                    <![CDATA[<foreign xml:lang="grc">αγβ</foreign>]]>
                </p>
                <p>Ulteriori informazioni sulle norme di trascrizione e codifica su <ref
                    target="http://digiliblt.lett.unipmn.it/upload/docs/note_di_trascrizione_e_di_codifica.pdf"
                    >Note di trascrizione e codifica di testi latini tardoantichi
                    [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
            </editorialDecl>
            
        </encodingDesc>
        <profileDesc>
            <langUsage>
                <language ident="la">Latino</language>
            </langUsage>
        </profileDesc>
    </teiHeader>

    <text>
        <body>
            <div type="index" n="index">
                <head><hi rend="bold">DE MEDICINA CASSII FELICIS</hi></head>
                <p>Praefatio<lb/> I. Ad capitis dolorem<lb/> II. Ad tineas capitis<lb/> III. Ad
                    pediculos<lb/> IV. Ad capillorum defluxionem<lb/> V. Ad alopiciam<lb/> VI. Ad
                    cantabriem capitis<lb/> VII. Ad papillas uultus<lb/> VIII. Ad maculas albas<lb/>
                    IX. Ad maculas nigras<lb/> X. Ad perniones<lb/> XI. Ad impetigines id est
                    zernas<lb/> XII. Ad uerrucas<lb/> XIII. Ad stigmata<lb/> XIV. Ad labia
                    hiantia<lb/> XV. Ad scabiem<lb/> XVI. Ad pruriginem<lb/> XVII. Ad parotidas<lb/>
                    XVIII. Ad collectiones<lb/> XIX. Ad pendigines<lb/> XX. Ad fistulas<lb/> XXI. Ad
                    empyemata<lb/> XXII. Ad carbunculos<lb/> XXIII. Ad reuma<lb/> XXIV. Ad ignem
                    sacrum<lb/> XXV. Ad araneas<lb/> XXVI. Ad scrofas<lb/> XXVII. Ad steatomata<lb/>
                    XXVIII. Ad aurium dolorem<lb/> XXIX. Ad oculorum passiones<lb/> XXX. Ad fluxum
                    sanguinis ex naribus<lb/> XXXI. Ad polypum et ozaenas<lb/> XXXII. Ad dentium
                    dolorem<lb/> XXXIII. Ad tussim humidam<lb/> XXXIV. Ad tussim aridam<lb/> XXXV.
                    Ad tumorem faucium<lb/> XXXVI. Ad ulcerationem faucium<lb/> XXXVII. Ad
                    synanchicos<lb/> XXXVIII. Ad tetanicos<lb/> XXXIX. Ad emoptyicos<lb/> XL. Ad
                    pthisicos<lb/> XLI. Ad asthmaticos<lb/> XLII. Ad stomachi passiones<lb/> XLIII.
                    Ad splenis passionem<lb/> XLIV. Ad epaticam passionem<lb/> XLV. Ad renum
                    dolorem<lb/> XLVI. Ad uesicae passiones<lb/> XLVII. Ad cholericam passionem et
                    defluxionem<lb/> XLVIII. Ad dysenteriam<lb/> XLIX. Ad ictericos<lb/> L. Ad
                    uentris et intestinorum reumatismum<lb/> LI. Ad colicam et iliacam<lb/> LII. Ad
                    podagram et arthriticam<lb/> LIII. Ad ischiadicam et psiadicam<lb/> LIV. Ad
                    paralysim<lb/> LV. Ad quartanam<lb/> LVI. Ad emitritaeum<lb/> LVII. Ad typum
                    tertianum manifestum<lb/> LVIII. Ad typum tertianum non manifestum<lb/> LIX. Ad
                    typum cotidianum<lb/> LX. Ad efemeras<lb/> LXI. Ad causon<lb/> LXII. Ad
                    freneticos<lb/> LXIII. Ad lethargicos<lb/> LXIV. Ad cardiacos<lb/> LXV. Ad
                    apoplexiam<lb/> LXVI. Ad pleureticos<lb/> LXVII. Ad canis rabidi morsum<lb/>
                    LXVIII. Ad phalangionis morsum<lb/> LXIX. Ad scorpionis ictum<lb/> LXX. Ad
                    fugandos serpentes<lb/> LXXI. Ad epilepsiam<lb/> LXXII. Ad lumbricos<lb/>
                    LXXIII. Ad elefantiasim<lb/> LXXIV. Ad ragadas<lb/> LXXV. Ad idema<lb/> LXXVI.
                    Ad hydropicos<lb/> LXXVII. Ad praefocationem matricis<lb/> LXXVIII. Ad
                    procidentem matricem<lb/> LXXIX. Ad metromaniam<lb/> LXXX. Ad aperiendam
                    matricem<lb/> LXXXI. Ad accelerandum partum<lb/> LXXXII. Ad emorragian
                    matricis</p>
            </div>
            <div type="pr" n="pr">
                <head><hi rend="bold">Praefatio</hi></head>
                <milestone unit="par" n="1"/>
                <p>Cum diuturno tempore sedulus mecum uoluendo, carissime fili, de medicina
                    tractassem, omnipotentis Dei nutu monitus placuit mihi ut ex Graecis logicae
                    sectae auctoribus omnium causarum dogmata in breuiloquio latino sermone
                    conscriberem. Quae cum perlegeris et usus fueris, ad curam omnium corporum
                    humanorum cuncta experta reperies. Vnde admoneo, fili dulcissime, ne quid forte
                    huic scripturae addendum uel minuendum existimes. Et ideo a principio passionis
                    capitis inchoantes scripsimus, quoniam summa ciuitas corporis a ueteribus
                    dicitur caput, et honorabile et necessarium sensus hominis domicilium.</p>
            </div>
            <div type="cap" n="1">
                <head>I</head>
                <milestone unit="par" n="1"/>
                <p><hi rend="bold">I. Ad tardum siue inueteratum capitis dolorem quem Graeci
                        cephalaeam appellant, et ad eius medietatis partem quam emicranion uocant,
                        et ad uertiginosos quos ilingiontas appellant, et ad tenebrosos quos
                        scotomaticos dicunt.</hi></p>
                <milestone unit="par" n="2"/>
                <p>Vniuersa haec in capite efficiuntur. Et est cephalaea ex omni parte capitis
                    inueterata passio, quam Graeci chronias diathesis uocant, uel totius membranae
                    quae ossa capitis desuper circumuestit superposita ossibus subposita cuti, et
                    appellatur a Graecis pericranios, aut ipsius membranae partis, quam consuete
                    emicranion dicunt. Si uero cum consensu radicum oculorum bulborum ipsorum fuerit
                    dolor, manifestius in cerebro fieri ostenditur.</p>
                <milestone unit="par" n="3"/>
                <p>Contingit frequentius ex perfrictione aut contrario adustione aut uinolentia aut
                    percussu aut uentositatis causatione neruositatis membranae pericraniou supra
                    dictae. Solet etiam et austrinus aer iniurias capitis nutrire, cum supra dictam
                    membranam uel cerebrum aquoso et frigido flegmate infuderit. Nam Hippocrates
                    senior dogmatum princeps in aforismis sic ait: Austri graues auditui,
                    caliginosi, capiti grauabiles et dissoluti.</p>
                <milestone unit="par" n="4"/>
                <p>Curationis autem tempore oportet aegrotum ex brachio flebotomare, si tamen aetate
                    iuuenis fuerit et secundum naturam corpus ostenderit siue multitudine suci
                    plenum quod Graeci plethoricum uocant. Et si uenter abstinuerit, clystere
                    deducendus erit ex decoctione coloquintidae et tenui centauria addito modico
                    melle et oleo anetino. Dandum etiam ieiunis tribus diebus inter diem antidotum
                    Galeni quod picra appellatur.</p>
                <milestone unit="par" n="5"/>
                <p>Et si adiutoria localia, quae topica appellant, oportuerit adhibere, turgentes
                    materias uenarum media in fronte incides, aut certe si minime apparuerint,
                    sanguisugis totam operies frontem aut cucurbitam occipitio conglutinabis, addita
                    scilicet scarifatione.</p>
                <milestone unit="par" n="6"/>
                <p>Et si forte ex plena habitudine totius corporis caput impleri senseris, quod
                    quidem ex frequenti tinnitu aurium aut uertigine aut ante oculos subiecta
                    tenebratione magis agnoscitur, Galeni cathartico dia tes aloes appellato humores
                    per uentrem erogabis, si tamen senilis aetas minime impedierit. Quod catharticum
                    conficies sic: aloes dr. II, diagrydii dr. II, coloquintidae interioris carnis
                    dr. II, absinthii pontici dr. I. Cum coliculi suco colliges et catapotia in
                    modum ciceris informabis. Ex quibus ad uesperam cubaturis dormitum euntibus in
                    oua sorbilia competenter dabis, aut certe illud purgatorium quod conficitur ex
                    diagrydio: obolos III cum aloes duplo conteres et cum mulsa calida ieiunis
                    sereno aere dabis.</p>
                <milestone unit="par" n="7"/>
                <p>Transacto autem purgationis tempore si ex encauseos fuerit dolor id est ex
                    ustione aeris, maxime tempore aestatis, oxyrodino id est aceto et rosaceo
                    frigido caput embrocabis. Quod si ad praesens non fuerit rosaceum, omfacinum
                    oleum mittes. Etiam et frontem cum temporibus cataplasmabis pane ex posca
                    frigida et modico oleo rosaceo, admixto et folio plantaginis.</p>
                <milestone unit="par" n="8"/>
                <p>Si uero ex frigido fuerit dolor, anetino oleo aut amygdalino aut rutaceo
                    calefacto uteris siue illo quod recipit herpillum, peucedanum, castoreum,
                    cyperum, samsucum, hederae corymbos. His in uno simul cum aceto et rosaceo oleo
                    aut spano concoctis caput embrocabis et post fomentationem tenui lana cooperies
                    et ligabis. Post haec et frontem cataplasmabis amygdalis amaris tritis aut molli
                    rosa siue arida infusa et puleio admixto. Aliquando ex pane et aceto mentae
                    foliis aut persici admixto. Haec omnia erunt frequenter mutanda.</p>
                <milestone unit="par" n="9"/>
                <p>Item aliud quod adhibendum probatur dispari temporum dolori, nam Graeci
                    eterocraniam uocant, ut est: erucae semen et nucleum desuper aequali modo
                    conteres, ex aceto oblinies. Aliud. Aloen et ammoniacum et masticen cum aceto
                    teres et illines.</p>
                <milestone unit="par" n="10"/>
                <p>Ad emicranion uero aloes et crocomagmatis partes binas euforbii partem unam cum
                    aceto teres, tempus oblinies. Sed si nimius fuerit dolor, sacculo calida aqua
                    infuso et expresso, tunc torrido sale repleto, primo uaporabis et post
                    uaporationem sudorem deterges et sic medicamentum supra dictum appones. Etiam et
                    per nares apoflegmatizabis hoc modo. Cyclaminis herbae radicis sucum et radicis
                    betae sucum in unum commisces et tepidum sedenti resupinato capite naribus
                    infundes. Sed oportet primum calidam mulsam in ore inferre uel gargarizare, ne
                    descensu medicamenti ad inferiores partes per nares accepti plurimum fauces
                    adurant. Tunc inclinato capite per os aut nares humorem decurrere dimittes.</p>
                <milestone unit="par" n="11"/>
                <p>Si uero totum caput doluerit, cauendum a cataplasmate uel diuersarum rerum
                    uaporationibus, maxime in his qui ex plenitudine capitis laborant. Obseruandum
                    etiam et a comestione lactis uel ab eis quae similiter implere caput noscuntur
                    et omni neruositati contraria probantur, ut sunt nuces palmulae, lenticula,
                    oriza, carduus, olivae nigellae et his similia.</p>
                <milestone unit="par" n="12"/>
                <p>Si uero dolor minime fuerit exclusus, cyclica curatione erit depellendus hoc
                    modo. In primis capillaturam capitis detondes et rades, et si ieiunium minime
                    ferre potuerint, a solito minus cibos accipiant, inhibito uino aqua calida
                    potabis. Tunc secunda uel tertia die anagargarismatis confectione dia ysopu
                    appellata per palatum purgabis, quod Graeci dia tes yperoas dicunt, hoc est
                    ysopi dr. X, thymi dr. VI, origani et staphisagriae dr. quaternas, passi optimi
                    eminam I, aceti dimidiam partem: herbas ante diem infundes et diligenter feruere
                    facies, liquabis et dabis gargarizandum potione una tribus diebus, in sole ita
                    ut orario uelato capite dorsum ad solem ponat, et per singulos dies postquam
                    purgauerit tepefacto oleo caput tangat, et refectionem accipiat simplicem, ut
                    sunt oua sorbilia et holera, malua, beta, atriplex, cucurbita, blitum ex iure
                    pullino paruoque sale et aneto cocta, et piscem tenerum ut est turdus, gobio aut
                    asellus uel scorpius aut scarus, uel pullos gallinaceos aut columbinos uel
                    cerebrum haedinum assum aut certe porcinum, et uinum aquatissimum potet.</p>
                <milestone unit="par" n="13"/>
                <p>Transactis uero tribus purgationis diebus propungentes capillos medicinali
                    psilotro in balneo facies, id est auripigmenti laminae unc. IS, sandaracae S,
                    pumicis tusi et in nouo cacabo assati et cimoliae cretae torrefactae, ambarum
                    specierum scripulos senos, calcis uiuae unc. VIII. Tundes supra dictas species
                    et cernes, et primo calcem cum aqua competenti coques in nouo cacabo testeo ut
                    non durius sed liquidum uideatur, et sic supra dictas species superasperges, et
                    leuiter coques et penna gallinacea probabis quae non fuerit oleo polluta.</p>
                <milestone unit="par" n="14"/>
                <p>Tunc paululum tepescere sines et sic caput contra capillaturam lines cautius ne
                    oculos contingat, et cum sufficienter cutem stringi senserint in uaporem mittes,
                    et cum sudare coeperint oculis clausis uel supra linteolo ligatis totum caput
                    catafricabis et adiecta aqua calida lauabis, et postquam laueris, asperso
                    cantabro manibus moderate fricabis et iterum lauabis.</p>
                <milestone unit="par" n="15"/>
                <p>Tunc oleo perungues et solio descendere dimittes et post unum diem in sole totum
                    caput usque ad scapulas per dies numero quinque dropace induces. Cuius dropacis
                    confectio talis est. Cerae, picis siccae, resinae pituinae, nitri libras
                    singulas, resinae frixae unc. VI, pyretri, bituminis iudaici, sulphuris uiui,
                    ellebori albi, adarces, staphisagriae, omnium specierum VI uncias binas, piperis
                    et olei sicyonii uncias quaternas.</p>
                <milestone unit="par" n="16"/>
                <p>Peractis uero dropacis quinque diebus in lauacro sympasmate uteris quod conficies
                    sic: nitri libram I, salis torrefacti unc. VI, feclae, bacarum lauri, cyperi,
                    stafisagriae uncias singulas, samsuci et squinuanthi scripulos VI tundes in uno
                    et tenuissime cernes et uteris diebus tribus.</p>
                <milestone unit="par" n="17"/>
                <p>Post haec uomitu ex radicibus uteris, quem Graeci dia rafanidon uocant, hoc est
                    radices purgatas et lotas libra una concisas et pridie in oxymelle infusas ex
                    duabus mellis partibus et una aceti comedendas dabis. Et cum mordicationem
                    stomachi uel thoracis senserit, calidam aquam superbibendam dabis et immissis
                    pennis ori uel faucibus uomitum prouocabis et uario cibo nutries ex diuersis
                    uolatilibus uel quadrupedibus siluestribus, ut sunt capreae, lepores, perdices,
                    fassae et his similibus. Et etiam conditum ex melle uel passo dare
                    permittes.</p>
                <milestone unit="par" n="18"/>
                <p>Post haec et sinapismo uteris hoc modo. Sinapis libras II et S, caricas numero
                    XV, panis ex aceto infusi unc. VIII, haec omnia singillatim trita et in uno
                    simul commixta panno induces et totum corpus illines, si omne corpus curare
                    uolueris; uel si ipsum caput solum curare uolueris, panno ut supra dixi induces
                    et totum caput operies. Et dimittes ut operetur usque ad ruborem cutis quem
                    Graeci finigmon vocant. Tunc in balneum mittes, et cum sudauerit, caput in solio
                    ut mergat imperabis, et omnem cycli curationem terminabis.</p>
                </div>
                <div type="cap" n="2">
                    <head><hi rend="bold">II. Ad tineas capitis</hi></head>
                    <milestone unit="par" n="1"/>
                    <p>Tineas capitis Graeci achoras uocauerunt. Emergunt frequenter in corio
                        capitis ex uiscoso quodam ac tenacissimo humore melli simili, ut etiam et
                        ulcera corticosa ostendat.</p>
                    <milestone unit="par" n="2"/>
                    <p>In curationibus autem ob nimietatem humoris oportet in principio purgatorium
                        dare, ut sunt catapotia Galeni quae superius in passione capitis scripta
                        sunt.</p>
                    <milestone unit="par" n="3"/>
                    <p>Sin uero fuerit parua hoc est modica ulceratio, sufficiant topica adiutoria
                        adhibere quae nos localia dicimus, ut est psoricon medicamentum ad scabiem
                        totius corporis inferius scriptum: per dies quinque praetonso pressius
                        capite in sole bis in die fricabis, et cum uideris loca nimium humectari,
                        ptygmate fouebis id est calida aqua in qua decocta sunt rosa, murta sicca,
                        cupressus, rubi uiridis turiones, siliquae graecae aridi rami.</p>
                    <milestone unit="par" n="4"/>
                    <p>Et postquam fomentaueris, cataplasmate uteris, hoc est lenticulam et cortices
                        de malo granato coques simul in aqua et teres separatim, tunc commisces ex
                        aequali modo et addito melle et aceto linteolo inductum appones.</p>
                    <milestone unit="par" n="5"/>
                    <p>Et cum uideris loca bene fuisse desiccata, cerotario uteris quod conficies
                        sic: sulphur uiuum, bacas lauri, herbam perdicion id est parietariam, omnia
                        singillatim teres ita ut sulphuris plurimum mittas. Tunc ceram cum oleo
                        myrtino sufficienti resolues et cum infrigidauerit rades et supra dictas
                        species admisces et inductum appones. Etiam et in lauacro caput ex sapone
                        fricabis in quo prius fuerit sulphur admixtum. Et si forte canosi capilli
                        fuerint nati, frequenter psilotro emendabis caput.</p>
                </div>
                <div type="cap" n="3">
                    <head><hi rend="bold">III. Ad pediculos</hi></head>
                    <milestone unit="par" n="1"/>
                    <p>In cachecticis corporibus id est mala habitudine affectis pediculosa passio
                        generatur quam Graeci pthiriasin uocant.</p>
                    <milestone unit="par" n="2"/>
                    <p>Curationis autem tempore tali medicamento uteris, hoc est staphisagriae
                        partes duas, sandaracae et nitri partes singulas cum aceto et oleo
                        diligenter teres et caput perungues, sed oportet antea aqua calida salsa
                        lauare et detergere et sic unguere.</p>
                </div>
                <div type="cap" n="4">
                    <head><hi rend="bold">IV. Ad capillorum defluxionem</hi></head>
                    <milestone unit="par" n="1"/>
                    <p>Defluxio capillorum contingit ex debilitate corporis aut macronosia
                        laborantibus id est longa aegritudine, aut laborioso in feminis partu.</p>
                    <milestone unit="par" n="2"/>
                    <p>Ob diligentiam uero curationis ladanum cum uino nigello conteres donec mellis
                        sumat crassitudinem et illines. Aliud. Adiantou herbae, rosmarini, myrtae
                        nigellae uiridis, omnium trium manipulos singulos, aluminis lipari dr. III,
                        olei spani et aquae et uini nigelli, omnium trium eminas singulas, coques ut
                        ad oleum redeant, ita ut remaneat modicum humoris ne oleum ardeat. Tunc
                        liquabis et caput perungues.</p>
                </div>
                <div type="cap" n="5">
                    <head><hi rend="bold">V. Ad alopiciam</hi></head>
                    <milestone unit="par" n="1"/>
                    <p>Omnibus capillosis in locis ueluti rotundo schemate desertio efficitur
                        capillorum. Sed nomen alopiciae accepit, siquidem postquam fuerint curati
                        tenues canosos et ueluti flauos capillos ostendant, sicut animalis
                        uulpeculae quam Graeci alopeca uocant.</p>
                    <milestone unit="par" n="2"/>
                    <p>Curatio autem eiusdem passionis talis est. Minutas uel densas scarifationis
                        laceraturas dabis quas Graeci amychas uocant, et super acriorem cepam
                        quassatam fricabis, aut nasturcii semen cum sinape et aceto teres et
                        illines, aut catti stercoris partes duas sinapis partem unam cum aceto teres
                        et illines.</p>
                    <milestone unit="par" n="3"/>
                    <p>Aliud. Auellanas combustas conteres cum axungia aut adipe ursino et oleo de
                        lucerna et illines, ante uero ipsam alopiciam nitro trito cum panno fricabis
                        et illines. Aliud. Adipem ursinum euforbio mixtum cum oleo de lucerna
                        illines. Aliud. Stercus muris cum aceto tritum et illinitum capillos
                        educit.</p>
                </div>
                <div type="cap" n="6">
                    <head><hi rend="bold">VI. Ad cantabriem capitis</hi></head>
                    <milestone unit="par" n="1"/>
                    <p>Cantabriem Graeci pityriasin uocant. Emergit frequenter ex humore acri uel
                        intemperantia corporis quam Graeci acrasian uocant. Nascitur quidem pruritus
                        in superficie cutis capillosis in locis, ut etiam tenuissimas squamillas
                        albi coloris emittant cantabro similes, unde nomen pityriasin accepit.</p>
                    <milestone unit="par" n="2"/>
                    <p>In curationibus uero lac ouillum seu bubulum uel caprinum cum melle potui
                        dabis pro comparatione pruritus. Etenim acredinem humoris addulcat uel
                        obtundit et non curiose sed simplici inductione uentrem depurgat. Nec non
                        etiam flebotomia ex brachio erit adhibenda, maxime si aetate iuuenes fuerint
                        patientes et secundum naturam plurimo sanguine abundauerint, quos Graeci
                        polyemos uocant. Aliud. Betam, cantabrum, nitrum, faenum graecum in uno
                        simul decoques, ex ipsa decoctione caput lauabis. Etiam et sympasmate tali
                        uti oportet. Murra, aloe, afronitrum, sulphur uiuum, elleborum album,
                        ptisana sicca pari pondere contusa atque cribellata in balneo
                        aspergenda.</p>
                </div>
                <div type="cap" n="7">
                    <head><hi rend="bold">VII. Ad papillas uultus</hi></head>
                    <milestone unit="par" n="1"/>
                    <p>Tempore pubertatis et mediae aetatis ionthi saepius in uultu nascuntur
                        paruulas extantias ostendentes, per quas cum cortex unguibus fuerit
                        abstractus, humor sequitur tractuosus uel mucilentus. Aliquibus uero longo
                        tempore fundati solidantur et occallati indecentem faciunt uultum.</p>
                    <milestone unit="par" n="2"/>
                    <p>Curationis uero tempore accipies dragantum aqua infusum et cum molybdaena
                        trita commisces et simul teres donec mellis sumat crassitudinem, et ad
                        uesperam illines uultum et dimittes tota nocte. Tunc lucescente die cantabro
                        lacte consperso faciem fricabis et tepida aqua lauabis, etiam et sympasmate
                        blando in balneo uteris. Sed oportet primo unguibus leuiter cortices
                        abstrahere et humorem exprimere, et sic medicamentum supra dictum
                        linire.</p>
                </div>
                <div type="cap" n="8">
                    <head><hi rend="bold">VIII. Ad maculas albas</hi></head>
                    <milestone unit="par" n="1"/>
                    <p>Maculas albas Graeci alphus leucas uocauerunt. Nascuntur aliquando in uultu
                        aliquando in toto corpore ex flegmatico nimis acri uel salso humore.</p>
                    <milestone unit="par" n="2"/>
                    <p>Quas quidem sic probabis si ex parte curari poterunt aut certe omnino
                        incurabiles ostendit superficies cutis; id est maculam candidam acu uel
                        acuto flebotomo modicum punges ut non nimis penetres, et si lacteus humor
                        fuerit exclusus, omnino incurabilis demonstratur. Si uero pro humore sanguis
                        exierit, ex parte curari ostenditur.</p>
                    <milestone unit="par" n="3"/>
                    <p>Propterea oportet flegmagogum purgatorium dare quod dicitur elaterium.
                        Conficitur sic. Accipies cucumeres amaros agrestes maturos excitalos et in
                        uas aeneum mittes. Alia die manu exprimes et ipsum sucum sub feruenti sole
                        siccabis, et postquam siccatus fuerit, addes iterum ex ipso suco modicum ut
                        bene crassescat. Et fac trociscos drachmarum singularum, ex quibus dabis
                        unum cum mulsa ieiunis. Hoc purgabis humorem frigidum id est flegmaticum,
                        maxime a capite uel a fundo cerebri, unde omnis neruositas infunditur.</p>
                    <milestone unit="par" n="4"/>
                    <p>Et post purgationem factam biduo uel triduo lacte caprino nutries, et post
                        haec adhibebis adiutoria metasyncritica id est quae renouare ualeant
                        temperiem corporis naturalem, ut sunt desiccatoria sympasmata uel cetera
                        quae de cyclo superius in passione capitis scripsimus.</p>
                </div>
                <div type="cap" n="9">
                    <head><hi rend="bold">IX. Ad maculas nigras</hi></head>
                    <milestone unit="par" n="1"/>
                    <p>Maculas nigras Graeci alphus melaenas uocant. Nascuntur aliquando in uultu
                        aliquando in brachiis aliquando in toto corpore, aliquando fuscae aliquando
                        nigrae aliquando asperae ueluti zernosae, quas Graeci lichenodes appellant.
                        Ex melancholico humore efficiuntur id est ex nigri fellis redundantia.</p>
                    <milestone unit="par" n="2"/>
                    <p>Propterea in principio curationis cathartico melancholicum non solum semel
                        sed frequenter purgabis. Quod catharticum conficies sic. Epithymum optimum
                        id est non uetustissimum et ex locis maritimis sumptum quantitate semunciae
                        I decoques in aquae calices latiores numero III usque ad tertiam partem,
                        tunc diligenter liquabis et in ipsa decoctione misces oxymellis coclearia
                        III et ieiunis dabis.</p>
                    <milestone unit="par" n="3"/>
                    <p>Et post dies purgationis alio medicamento uteris ad maculas nigras et
                        zernosas et ad maculas nigras in uultu in feminis ex abortione praecedenti
                        factas uel ad ustiones solis quas Graeci ephelidas uocant. Etiam et
                        cicatrices nigras ubicumque uenerint haec confectio ad unitatem coloris
                        cogit, et conficitur sic. Cumini drachmam I, guttae ammoniaci et amygdalarum
                        amararum decoriatarum drachmas senas, ellebori nigri drachmam I, nitri
                        drachmas II, cucumeris agrestis suci ex radicibus expressi unc. II, mellis
                        unc. VIII conficies et maculas supra dictas fricabis.</p>
                    <milestone unit="par" n="4"/>
                    <p>Etiam et in lauacro sympasmate uteris quod conficies sic. Sulphur uiuum et
                        nitrum et herbae draconteae radices et ibisci radices siccas, omnium
                        quattuor unc. singulas, myrtae nigellae siccae unc. II, ellebori nigri et
                        cameleontae nigrae radicis id est sefra nigra, ambarum specierum unc.
                        quaternas. Quae tundenda sunt tunduntur et quae terenda sunt teruntur, et
                        simul commixta iterum in uno usque ad ultimam tenuitatem teruntur.</p>
                </div>
                <div type="cap" n="10">
                    <head><hi rend="bold">X. Ad perniones</hi></head>
                    <milestone unit="par" n="1"/>
                    <p>Latini perniones a pernicie patientium locorum partium nomen accepisse
                        dixerunt. Graeci uero chimetla dicunt ab hiemis tempore quod chimona uocant,
                        siquidem ipso in tempore supra dicta passio nascatur, cum tenera corpora
                        glaciali frigore fuerint adusta. Sequitur patientes circa articulorum loca
                        pruritus quidam et inflatio digitorum.</p>
                    <milestone unit="par" n="2"/>
                    <p>Oportet in ipso initio ex decoctione rutae et murtae admixto modico aceto et
                        sale loca quae patiuntur fouere et diligenter detergere. Tunc alumen liparum
                        cum oleo conteres usque ad crassitudinem mellis, oblinies. Aliud. Adipem
                        uitulinam liquefacies et admisces turis mannae, et similiter ut supra
                        oblinies. Aliud. Coques in oleo scillam citrinam et perungues.</p>
                    <milestone unit="par" n="3"/>
                    <p>Aliud medicamentum ulceratis pernionibus conueniens. Aluminis lipari et
                        murrae et calcis uiuae et turis masculi, omnium quattuor unc. ternas, picis
                        durae dr. IV, cerae unc. II, olei unc. III. Quae sunt sicca cum uino modico
                        teruntur, et sic crassum cerotarium miscetur. Facit et ad uniuersa ulcera
                        uel uulnera.</p>
                </div>
                <div type="cap" n="11">
                    <head><hi rend="bold">XI. Ad impetigines, id est zernas</hi></head>
                    <milestone unit="par" n="1"/>
                    <p>Impetigines quas Graeci lichenas uocant, Latini uulgo zernas appellant.
                        Nascuntur ex melancholico humore, rotundo schemate, in superficie cutis, cum
                        ingenti pruritu et asperitate, et curantur similiter ut maculae nigrae
                        superius scriptae.</p>
                    <milestone unit="par" n="2"/>
                    <p>Aliud. Trociscus appellatus a Graecis lichenicos medens impetigines. Recipit
                        aluminis scissi et rotundi, chalciteos, melanteriae qua sutores utuntur,
                        chalchanti, lepidae aeraminis, omnium specierum sex drachmas quaternas,
                        sulphuris uiui dr. II, alcyonii dr. XIV, cantharidarum dr. I, aeruginis dr.
                        VIII, foliorum caprifici dr. VI, cumini dr. IV, aceti quod sufficit.
                        Conficies et in usu aceto mulso salito resolues et inlines. Ante uero panno
                        laneo aspero zernam fricabis et sic medicamentum illines.</p>
                </div>
                <div type="cap" n="12">
                    <head><hi rend="bold">XII. Ad uerrucas</hi></head>
                    <milestone unit="par" n="1"/>
                    <p>Secundum Graecos tres differentias habere uerrucae ostenduntur. Nam dicuntur
                        acrochordones, quae sunt fundatae et immobiles uel callosae sine dolore.
                        Aliae uero mobiles et radice debiles et modicum circa radicem haerentes. In
                        infantibus saepius nascuntur et aliquando sua sponte cadunt. Quae cum digito
                        fuerint impressae, dolorem faciunt similem morsibus formicarum, unde graecum
                        nomen myrmeciae acceperunt. Sunt aliae asperae et crepulae in similitudinem
                        summitatis thymi, unde a Graecis thymoe appellantur.</p>
                    <milestone unit="par" n="2"/>
                    <p>Sed omnibus supra dictis una est curatio. Hoc est tithymali lacrima, quae est
                        in similitudinem lactis, frequenter ipsas uerrucas illines, et putrefactae
                        cadunt radicitus. Aliud. Ad myrmecias infantum coriandri uiridis folia cum
                        sale trita apponuntur.</p>
                </div>
                <div type="cap" n="13">
                    <head><hi rend="bold">XIII. Ad stigmata</hi></head>
                    <milestone unit="par" n="1"/>
                    <p>Stigmata dicuntur characteres nominati, quos militantium manus uel feminarum
                        maurarum uultus ostendit.</p>
                    <milestone unit="par" n="2"/>
                    <p>Tolluntur uero periculose medicamento discoriatorio quod Graeci ecdorion
                        uocant. Est enim causticae et septicae uirtutis id est incensoriae et
                        putrificatoriae. Cuius medicamenti confectio talis est. Cantharidarum,
                        sulphuris uiui, alei bacarum purgatarum, chalcanthi dr. quaternas, picis
                        liquidae dr. II conficies et uteris. Facit et ad alia multa et ad
                        rizonychias id est radices unguibus excludendas.</p>
                </div>
                <div type="cap" n="14">
                    <head><hi rend="bold">XIV. Ad labia hiantia</hi></head>
                    <milestone unit="par" n="1"/>
                    <p>Labia hiantia siue crepula Graeci chile caterrogota uocant. Et curantur hoc
                        modo. Oui interiorem membranam appones, aut adipis anserini, cerae, resinae
                        terebintinae omnium trium paria pondera in uino lento uapore commisces et in
                        membrana de canna illinitum appones. Membrana de canna dicitur illud
                        rotundum quod intra cannam inuenitur. Aliud ad ragadia et ad ulcera in
                        labiis. Gallam et masticen ex aequali modo conteres <supplied>et</supplied>
                        cum suco ysopi attici aut adipe anserino uteris.</p>
                </div>
                <div type="cap" n="15">
                    <head><hi rend="bold">XV. Ad scabiem</hi></head>
                    <milestone unit="par" n="1"/>
                    <p>Scabies a ueteribus duae esse probantur. Vna est squamea fusci coloris, quam
                        scabiem squamosam dicimus, siquidem corticosas squamulas in cute ostendunt
                        quas Graeci lepidas uocant. Vnde nomen a Graecis lepra accepit. Creatur ex
                        melancholico humore et est curationis difficilis.</p>
                    <milestone unit="par" n="2"/>
                    <p>Alia uero nascitur simplex ueniens ex humore acri uel salso. Et curatur
                        medicamento scabioso quod psoricon dicitur, et conficitur sic. Sulphuris
                        uiui unc. I et S, picis siccae unc. II, cerae unc. III, squillae medii unc.
                        II et olei libram I: minutatim incides squillam et friges in oleo et
                        liquabis oleum et supermittes, et resolues quae soluenda sunt, et postquam
                        fuerint resoluta ab igne tolles et sulphur ad ultimam tenuitatem tritum
                        superasperges et moues donec coaguletur.</p>
                    <milestone unit="par" n="3"/>
                    <p>Aliud psoricon emplastrum faciens ad scabiem et lepram. Salicis corticis
                        combusti et olei rosei unc. binas, cerae et aeruginis rasae unc. singulas:
                        solues ceram cum oleo roseo, cerotarium siccis praeteritis admisces et
                        induces in linteolum et appones, et post tertium diem resolues et
                        medicamentum auferes et appones polentam ex aceto coctam et diligenter
                        tritam, et ipsa uteris diebus tribus, et iterum post polentam supradictum
                        inductum appones. Et haec facies usque ad perfectam sanitatem.</p>
                </div>
                <div type="cap" n="16">
                    <head><hi rend="bold">XVI. Ad pruriginem</hi></head>
                    <milestone unit="par" n="1"/>
                    <p>Pruriginem omnem Graeci cnesmonen uocant. Nascitur ex acredine humorum.
                        Propterea lac asininum seu ouillum ieiuno potabis cum melle. Etiam et sapone
                        in balneo uteris, cuius confectio talis est. Nitri, sulphuris uiui, nucum
                        aridarum, adipis porcini, saponis gallici, apii uiridis foliorum paria
                        pondera: facies saponem et uteris in lauacro feruenti.</p>
                    <milestone unit="par" n="2"/>
                    <p>Aliud ad pruritum totius corporis. Terrae Sardae, terrae Cimoliae, faecum
                        uini exustarum, myrobalani piesmatos id est expressionis, omnium specierum
                        quattuor paria pondera commisces et uteris.</p>
                    <milestone unit="par" n="3"/>
                    <p>Aliud ad uniuersos pruritus. Si uero feruentes papulae prorumpunt, fabae
                        pollinis et ptisanae siccae et moltae pollinis, polygoni herbae radicis
                        siccae et tusae et cretae, terrae Cimoliae torrefactae, omnium specierum IV
                        unc. binas, afronitri turis masculi singulas unc. conficies et uteris in
                        balneo. Accipies ex ipso puluere sufficientem modum et ex oui albore
                        conspersum corpori lines. Post haec cum sudare coeperit confricabis, et post
                        balneum rosaceo et myrtino perungues.</p>
                </div>
                <div type="cap" n="17">
                    <head><hi rend="bold">XVII. Ad parotidas</hi></head>
                    <milestone unit="par" n="1"/>
                    <p>Nascuntur parotidae circa aurium partes, unde nomine graeco sic uocitantur.
                        Et eueniunt frequenter in aegritudinibus malignis — a Graecis cacoethes
                        appellatae sunt. Maxime illis fieri solent qui ab aegritudinibus frigidam
                        potionem praesumpserint. Et sunt bonae quae subito inchoantes cum extantia
                        in superficie cutis apparuerint et cum competenti dolore et rubore
                        competenti, et neque transuorandi officium negent neque somnos impediant.
                        Sunt aliae malignae quae contrarietate supra dictarum intelleguntur.
                        Contingunt iterum parotidae mox apparentes mox recedentes: nullis
                        praecedentibus adiutoriis, salutis periculum referunt, ad altiores pulmonum
                        partes fugientes.</p>
                    <milestone unit="par" n="2"/>
                    <p>Curationis tempore ad inchoantes parotidas medicamentum diaforeticum sic
                        facies. Cretae argentalis partes duas, cimoliae et sulphuris uiui partes
                        singulas, salis modicum cum aceto simul teres et illines. Aliud. Butyrum cum
                        sale tritum illines et super lanam sucidam impones et ligabis. Aliud.
                        Plantaginis folia ante solis ortum collecta cum pane in posca salsa infuso
                        et cataplasmata: sanat et disrumpit.</p>
                    <milestone unit="par" n="3"/>
                    <p>Aliud cataplasma ad maturandas parotidas. In aqua mulsa adipem porcinum
                        mittes et resinam terebintinam sufficienti modo, et in uno consolues, et cum
                        coeperit bullire mittes pollines tritici superaspergendo, et inductum
                        praeuaporatis partibus ex spongia sic appones. Et cum bene maturauerint, in
                        schemate foliorum lauri aut myrtae chirurgia uteris et post sectionem
                        communiter ut cetera apostemata curabis, etiam et super tiltario tali
                        emplastro uteris, hoc est diaquilon unc. II, cerae unc. III, olei spani quod
                        suffecerit. Sed si forte cerotarium supra scriptum ad praesens minime fuerit
                        inuentum, psittacio emplastro uteris.</p>
                </div>
                <div type="cap" n="18">
                    <head><hi rend="bold">XVIII. Ad collectiones</hi></head>
                    <milestone unit="par" n="1"/>
                    <p>Collectiones Graeci apostemata uocant. Nascuntur in toto corpore. Et illae
                        magis quae proxime cuti fuerint natae, facile et uisu et tactu cognoscuntur,
                        cum se extantia et durities ueluti circumscripta cum rubore et dolore
                        ostenderint, et cum coeperit supra dicta durities in saniolam conuerti. His
                        signis cognoscitur maxime si maius fuerit apostema. Dolor quidem per membra
                        discurrit, tensio etiam eiusdem loci patientis efficitur cum grauedine,
                        dolores increscunt et febres nocturnae oriuntur, et dimissionis tempore
                        circa collum uel thoracis partes modica humectatio sudoris sentitur.</p>
                    <milestone unit="par" n="2"/>
                    <p>Et propterea curationis tempore in ipso initio erit festinandum, et si fieri
                        potuerit spargantur frigidis et diaforeticis cataplasmatibus feruorem
                        extinguentes curemus. Hoc est coriandrum tritum cum pane posca infuso
                        cataplasmabis, et frequenter mutabis. Aut uuae lupinae folia aut plantaginis
                        folia cum infuso pane, nec non etiam et scarifationis competentes
                        laceraturas dabis quas Graeci amychas uocant.</p>
                    <milestone unit="par" n="3"/>
                    <p>Aliud. Si forte musculosis in locis aut glandulosis uel in mammis fuerit
                        tumor aut durities, pulicinum semen quod Graeci psyllion uocant calida
                        infundes, et cum infrigidauerit et inuiscauerit induces et appones.</p>
                    <milestone unit="par" n="4"/>
                    <p>Si uero uideris minime posse spargi, sed magis ad nutriendam saniem
                        declinare, cataplasmate uteris ex triticeo polline et resina terebintina,
                        quod superius ad maturandas parotidas memorauimus. Et postquam uideris
                        collectionem bene fuisse maturatam et sicut Hippocrates in prognostico dicit
                        in acutam deductam, chirurgia uteris hoc modo. Pridie chirurgia curandum a
                        cena et uino abstinebis, et lucescente die simplici correctione diuisuram
                        dabis: nam Graeci aplen dieresin uocant. Et cum saniolam effuderis, ex
                        utraque sectionis parte sufficientes particulas auferes, ut in similitudinem
                        folii lauri aut myrtae artificio manus designes sectionem.</p>
                    <milestone unit="par" n="5"/>
                    <p>Vbi uero membra complicari uideris, ut exempli causa post aurem uel sub ala,
                        incisuram facies, hoc est rotundam quam Graeci strongylotomian uocant. Tunc
                        siccis et tenuissimis lemniscis et tiltario locum calcabis, et desuper
                        duplici ptygmate aqua frigida uel posca infuso cooperies et addita spongia
                        humectata ligabis.</p>
                    <milestone unit="par" n="6"/>
                    <p>Sed si forte causa aliqua uena sectioni incurrerit et sanguis abstineri
                        minime potuerit, chalciten crudum et tritum appones et tilto locum calcabis
                        et ligabis et tertia die solues et mixto calido uino locum fomentabis.
                        Aestate uero secunda die solues et linteolis in mulsa calida infusis
                        diligenter curabis, quinotetarum scilicet regulam intuens, id est ut si
                        uideris ulcus siue uulnus putre uel sordidum, contrariis medicamentis
                        depurges, si concauum, suppleas, ac si supercarnosum, deprimas, si aequale,
                        in cicatricem inducas.</p>
                </div>
                <div type="cap" n="19">
                    <head><hi rend="bold">XIX. Ad pendigines</hi></head>
                    <milestone unit="par" n="1"/>
                    <p>Pendigines siue sinus Graeci colpus uocauerunt. Contingunt frequenter
                        quotiens uulnera uel apostemata inerti chirurgia fuerint secta uel mala
                        positione nata. Et cum sua sponte rursum eruperint minimeque per inferiores
                        partes humorem uel saniolam excluserint, pendigines uel sinus faciunt.</p>
                    <milestone unit="par" n="2"/>
                    <p>Propterea curationis tempore diacartum uino mulso admixtum per auliscum
                        fysarium siue aeneum siue osseum uesicae porcinae aptatum inicies, et
                        postquam inieceris molli tilto uel strictorio ori uulneris immisso ligabis,
                        ita ut ligatura a fundo pendiginis incipiat, ut orificium libere habeat quo
                        possit humor decurrere. Etiam et schema iacendi patientibus tale esse
                        oportet, ut semper orificium pendiginis iusum meatum habeat, quod Graeci
                        cata yporrysin uocant.</p>
                    <milestone unit="par" n="3"/>
                    <p>Tunc alia die solues et mulsa calida delauabis, et iterum medicamentum supra
                        scriptum diacartum inicies aut certe chloran emmoton appellatam ex ueteri
                        oleo liquidius solutam.</p>
                    <milestone unit="par" n="4"/>
                    <p>Et postquam uideris pendiginem a sordibus purgatam fuisse, cephalico
                        medicamento melli despumato admixto et e moto tilto apposito, siue collyriis
                        factis ex eodem cephalico cum melle pastillato sub hora formatis competenter
                        carnificabis. Etiam et diaiteon emplastrum superimpones, latius inductum ut
                        etiam uicinas partes colpi ipsius cooperiat, ita ut ad os uulneris forpice
                        emplastrum aperias et sic superimponas. Etiam et super emplastrum plenarium
                        ex linteolis duplicatis appones et ligabis.</p>
                    <milestone unit="par" n="5"/>
                    <p>Et cum coeperit pendigo saniem candidam et crassam emittere et secundum
                        quantitatem minus a solito excludere, collesin futuram significat id est
                        glutinationem. Tunc ea quae iniciebas paulatim deducendo ad os uulneris
                        tantum apponas, ne conglutinationem factam dissipes. Et iterum cum uideris
                        saniolam tractuosam uel uiscosam exire, tiltum ex linteolo tenui appones et
                        super emplastro uteris et sanabis.</p>
                </div>
                <div type="cap" n="20">
                    <head><hi rend="bold">XX. Ad fistulas</hi></head>
                    <milestone unit="par" n="1"/>
                    <p>Fistulas Graeci syringas appellant. Et sunt ulcera pendiginosa et intrinsecus
                        callosa neque in cicatricem uenientia. Et si uenerint iterum resoluuntur et
                        in orificio aliquando cortizones ostendunt quos Graeci efelcidas uocant.</p>
                    <milestone unit="par" n="2"/>
                    <p>In curationibus uero si membri uel loci qualitas exegerit, melius est
                        fistulam ferro nudare, id est ex flebotomo uel syringotomo appellato, et
                        omnem callositatem occultam artificio manus uisibus pendere et secundum
                        rationem curare, quod Graeci cata logon appellant.</p>
                    <milestone unit="par" n="3"/>
                    <p>Si uero loci uel membri ipsius qualitas usum chirurgiae prohibuerit, hoc modo
                        curabis. In primis angustas cauernulas de aprina uel porcina saeta inspicies
                        et papyro patefacies. Quod papyrum sic praeparabis. Papyrum uitriariorum
                        eliges carnosum, id est quod non fuerit fragile uel flacidum, et pridie in
                        aceto salso infundes, quod Graeci oxalmen uocant. Tunc alia die spatha tenui
                        circulatim densissime constringes quod attenuari possit, et cum diligenter
                        siccauerit solues et eius asperitatem scalpello rades, et ad modum foraminis
                        fistulae siue longitudinis siue roboris incides et inicies, et super
                        emplastrum tenacissimum appones et ligabis, et sines die et nocte. Et iterum
                        alium papyrum paulo robustiorem mutabis, quod papyrum ante medicamento
                        ectylotico id est excallatorio infra scripto cum modico aceto et ad horam
                        trito lines, et sic inicies.</p>
                    <milestone unit="par" n="4"/>
                    <p>Sed si forte tumor fuerit excitatus, cataplasma superimpones ex aqua mulsa et
                        modico rosaceo confectum. Et quomodo accedit patefactio, subinde per
                        singulos dies robora crassiora papyri innouabis, donec sufficienter fistula
                        patefiat et callositate interiecta careat.</p>
                    <milestone unit="par" n="5"/>
                    <p>Sed si forte callositas minime fuerit secuta, etiam et xantou medicamenti
                        partes duas mittes et ammoniaci partem unam cum aceto teres, donec mellis
                        crassitudinem sumat. Tunc illitum scisso linteolo lemniscum inicies et eum
                        calcabis, donec repleas fistulae cauernam. Et postquam uideris bene fuisse
                        purgatam, collyriis ad horam factis ex melle pastillato admixto cephalico
                        medicamento diligentissime carnificabis.</p>
                    <milestone unit="par" n="6"/>
                    <p>Sed si forte nuditate ossi uel ex putredine ipsius ossi superinducta lepida,
                        quam nos squamulam dicimus, curam impediri senseris, ex melotida ferrea
                        leuiter radendo purgabis et sic supra dicto collyrio carnificabis.</p>
                    <milestone unit="par" n="7"/>
                    <p>Confectio collyrii syringiaci ectylotici: chalcanthi partes duas, guttae
                        ammoniaci partem unam cum aceto modico simul teres et facies collyria
                        longitudine ac robore differentia ut est ipsa fistularum cauerna.</p>
                    <milestone unit="par" n="8"/>
                    <p>Aliud ad uniuersas fistulas breuissimas: corii granatae siccae, tunsae et
                        cretae dr. I, lenticulae alexandrinae pollinis dr. I. Mittes in fistula ex
                        puluere granatae modicum, ex polline lenticulae modicum. Hoc facies diebus
                        tribus aut quinque. Cottidie curabis ter in die, hora tertia, hora sexta et
                        nona.</p>
                    <milestone unit="par" n="9"/>
                    <p>Aliud ad uniuersas fistulas uel ante oculum aegilopas. Herbam putidam quam
                        punice aturbis dicunt, et lac herbae tithymali et lac caprifici et piperis
                        grana XV, sucum de lana, lenticula dura, haec omnia tundes in se et appones
                        ad locum cautius ne oculum contingat, propter uirtutem quam continet
                        causticam.</p>
                </div>
                <div type="cap" n="21">
                    <head><hi rend="bold">XXI. Ad empyemata</hi></head>
                    <milestone unit="par" n="1"/>
                    <p>Empyemata dicuntur collectiones siue apostemata occulta atque uisu carentia
                        uel absconsa et in altioribus uiscerum partibus nata: nam Graeci en
                        catacalypsi uocant.</p>
                    <milestone unit="par" n="2"/>
                    <p>Quae autem cum nasci coeperint his signis cognoscuntur. In primis dolores
                        sentiunt aegrotantes cum obripilatione, et post aliquot dies ueluti lentores
                        anomali iterum efficiuntur cum dolore et obripilatione. Et cum coeperint
                        saniem nutrire, etiam febres inordinatae secuntur cum fastidio ciborum. Et
                        cum supra uentrem iacuerint laborantes uel in alterum se uerterint latus id
                        est sanum quod fuerit patienti lateri contrarium, ueluti grauedinem
                        pendentem in interioribus sentiunt, et aliquando ipsius loci patientis
                        exaltatio efficitur. Tunc cum nimie creuerint apostemata eruptionisque
                        appropinquauerint dies, uomitus fellis flaui efficitur. Aliquando in
                        similitudinem coloris foliorum uiridium porri choleram uomunt quam prasoiden
                        appellant, cum ingenti animi defectu quem lipothymian uocant, cum leui
                        sudore in capite et circa superiores partes thoracis.</p>
                    <milestone unit="par" n="3"/>
                    <p>Et si sursum aut in lateris summa regione eruperint et per uomitum
                        depurgentur et post ruptionem si febribus minime caruerint aegrotantes,
                        mortem futuram denuntiat, maxime si grande fuerit apostema. Si uero in
                        renibus eruperit, urina purulenta siue saniosa excluditur et ulceratio
                        periculosa in renibus significatur. Si uero in inferiori parte eruperit in
                        uentre uel intestinis et cum egestione uentris sanies fuerit exclusa, ex
                        parte curari ostenditur, si tamen febrium discesserit molestia post
                        eruptionem factam.</p>
                    <milestone unit="par" n="4"/>
                    <p>Propterea curationis tempore in ipso initio si in uno loco fuerit confixus
                        dolor, erit festinandum ut ante quam saniet apostema diaforeticis adiutoriis
                        de altitudine leuatum ad superficiem cutis spargatur. Id est in primis
                        patienti loco sanguisugas appones hoc modo. Intra cucurbitam medicinalem
                        latum linteolum mittes usque ad scapulas cucurbitae, ita ut labia ipsius
                        cucurbitae operias. In quo linteolo sanguisugas quam plures proicies, et
                        loco dolenti cucurbitam superuertes, et leuiter ac sufficienter in circuitu
                        linteolum trahes, quo possint sanguisugae conio uel cuti applicari. Hoc uero
                        moderate facies, ne iterum nimia angustia opprimantur. Et cum morsibus
                        adhaeserint, cucurbitam cum linteolo auferes, et sines donec supra dicta
                        animalia sanguine repleantur. Tunc asperso sale trito sanguisugas remoues et
                        locum perungues et in eodem loco cucurbitam adiecta fiamma figes, et
                        sanguinem detrahes tantum quantum causae sufficere fueris arbitratus. Et
                        post detractionem sanguinis butyrum tritum cum nitro inlines et lana sucida
                        cooperies et ligabis.</p>
                    <milestone unit="par" n="5"/>
                    <p>Sed si forte temporis ratio uel loci qualitas fecerint ut inueniri minime
                        sanguisugae possint, leuibus plagis scarifabis, et duobus uel tribus
                        interpositis diebus diaforetico cataplasmate uteris id est hordei pollinis
                        partes duas lini seminis partem I et faeni graeci dimidiam partem adiecto
                        modico oleo coques in aqua salsa et cataplasmabis, praeuaporatis partibus
                        spongiis ex aqua calida salsa expressis et cottidie aliquantis diebus
                        inmutabis. Nec non etiam et dialon emplastrum inferius suo loco conscriptum
                        post cataplasma impones. Cauendae praeter ea inter ipsa initia uehementes
                        saccellorum uaporationes. Etenim nimietas uaporis locum dolentem et tumentem
                        in saniolam conuerti cogit. Obseruare autem oportet aegrotum a uino et ab
                        omnibus carnibus, quadrupedibus et uolatilibus. Holera tantum accipiat quae
                        sint digestioni aptissima. Sed si a uino non potuerit abstineri, propter
                        imbecillitatem stomachi nimie aquatissimum concedes.</p>
                    <milestone unit="par" n="6"/>
                    <p>Sin uero loci patientis dolor minime quieuerit et ad nutriendam saniem
                        apostema declinauerit, tunc empyoticis adiutoriis uti oportet id est quae
                        saniolam nutrire ualeant, ut est cataplasma ex resina terebintina et polline
                        triticeo superius ad maturandas parotidas conscriptum. Sed melius fit cum
                        decoctione caricarum pinguium. Coque etiam et psittacium emplastrum uti
                        oportet. Aliud certe meline Vespasiani appellatum: nouit enim non solum in
                        conio uerum etiam in altitudine occultas soluere collectiones.</p>
                    <milestone unit="par" n="7"/>
                    <p>Sed si forte tardius rumpere senseris apostema, oportet eius adiuuare
                        celeritatem electuario metasyncritico id est quod ualeat occultam
                        collectionem rumpere, ne sanies inclusa plurimo tempore tardando interiora
                        membra corrumpat quae Graeci moria uocant. Conficitur sic. Ficis pinguis,
                        origani, marrubii, rutae, thymi, absinthii, centauriae radicum et seminis,
                        sinapis, cardamomi, squillae medii paria pondera: omnes herbas decoques in
                        aqua, et mittes ex ipsa decoctione partes II et mellis partem I, et coques
                        donec mellis sumat crassitudinem, et dabis ieiunis secundum uires aliquibus
                        coclearium I aliquibus coclearia II.</p>
                    <milestone unit="par" n="8"/>
                    <p>Aliud. Si forte in pulmone fuerit collectio, suffumigatorius trociscus quem
                        Graeci ypocapniston uocant ordine qui ad tussim humidam conscriptus est
                        adhibitus eruptionem accelerat.</p>
                    <milestone unit="par" n="9"/>
                    <p>Et postquam eruptio fuerit facta, oportet adhibere quae ualeant ulcera
                        sordida purgare, hoc est sucum ptisanae aut alicae cum modico melle
                        despumato ieiunos potabis, aut lac caprinum tepefactum cum sufficienti melle
                        dabis, aut butyri recentis partes II mellis despumati partem I in uno
                        commisces et exinde ieiunis coclearium unum dabis, aut erui rubri pollinis
                        coclearium I cum mulsa calida ieiunis dabis, et uario cibo nutries.</p>
                    <milestone unit="par" n="10"/>
                    <p>Si uero in epate uel renibus fuerit ruptio facta, diureticas saepe memoratas
                        potiones dabis id est quae per urinam purgare nouerunt. Et postquam bene
                        fuerint ulcera depurgata, trigono trocisco in cicatricem duces. Si uero in
                        renibus uel in uesica fuerit ulcerationis causatio, diafysalidon trociscum
                        dabis quem inferius in nefretica passione conscripsimus.</p>
                </div>
                <div type="cap" n="22">
                    <head><hi rend="bold">XXII. Ad carbunculos</hi></head>
                    <milestone unit="par" n="1"/>
                    <p>Carbunculi quos Graeci anthraces uocant efficiuntur ex influxione sanguinis
                        calidissimi et nigri et crassioris substantiae. Etenim membrum in quo
                        ualidus talis influxerit sanguis, inuritur et ulceratum scaram facit.
                        Nascuntur in toto corpore, frequenter tamen musculosis in locis et
                        membranosis.</p>
                    <milestone unit="par" n="2"/>
                    <p>Aliquando et appellatur a Graecis anthracion singulari genere nominatum, si
                        quidem in ipso initio suae natiuitatis ueluti ex genere exanthematum in
                        superficie cutis feratur. Et in medio suae regionis nigri ut carbones
                        efficiuntur, unde ipso nomine carbunculi uocantur. Et cum augmento dierum
                        creuerint, quemadmodum intra formam suam basis, tamquam ex similitudine
                        cauteris acuti calidi uariolati, scaram ostendunt, et cum putredine ut saepe
                        dixi efficiuntur.</p>
                    <milestone unit="par" n="3"/>
                    <p>Curatio autem optima ab initio cibi abstinentia sine ieiunio et requie
                        corporis uel silentio incipere debet. Et si grandes fuerint carbunculi,
                        erunt aegroti in brachio flebotomandi, si tamen aetas aut tempus uel uirium
                        qualitas permiserit. Et si uentrem non fecerit, clystere acriore euacuandus
                        erit.</p>
                    <milestone unit="par" n="4"/>
                    <p>Ipsis uero carbunculis paruo sale diacartum medicamentum melli admixtum e
                        moto tilto appones aut certe chloran quam appellant emmoton, et super
                        lenticula cum ramis murtae siccae elixata et diligenter trita cum modico
                        melle et pane infuso cataplasmabis, quod Graeci artofacion appellant.</p>
                    <milestone unit="par" n="5"/>
                    <p>Sin uero erysipelatodes fuerint carbunculi id est cum rubore ut in uicinas
                        partes sibi ueluti ignis sacer ostendatur, plantagine aut coriandro aut
                        intibo cum pane cataplasmabis bis in die et semel in nocte. Tunc cum bene
                        ulcus uideris depurgatum, Musa trocisco uteris in uino mulso resoluto.</p>
                </div>
                <div type="cap" n="23">
                    <head><hi rend="bold">XXIII. Ad reuma</hi></head>
                    <milestone unit="par" n="1"/>
                    <p>Intellegitur reuma quotiens ualida influxione humoris nullis praecedentibus
                        causis subito intumuerit membrum. Et appellatur a Graecis reumatice
                        diathesis id est reumatica passio. Contingit frequenter, maxime tamen in
                        articulosis locis, ut exempli causa in genu aut in cubito aut iugulo aut
                        maxilla cum aure usque ad tempora, aliquando etiam simul et faciem, ut etiam
                        ingenti tumore subito oculi claudantur. Aliquando usque ad guttur supra
                        dictus tumor dilatatur, ut etiam thoracis partes inuadat.</p>
                    <milestone unit="par" n="2"/>
                    <p>In curationibus uero abstinentia cibi uel ieiunio et a uino abstinentia et
                        sanguinis detractione per flebotomiam et uentris purgatione cathartico dato
                        siue clystere euacuatione facta curabis, considerata primo ipsius laborantis
                        aetate et tempore et regione, et ipsius reumatismi qualitate uel quantitate.
                        Ipsa uero loca quae patiuntur pane posca infuso et trito cataplasmabis et
                        sanabis.</p>
                </div>
                <div type="cap" n="24">
                    <head><hi rend="bold">XXIV. Ad ignem sacrum</hi></head>
                    <milestone unit="par" n="1"/>
                    <p>Ignis sacer ab inuadendo a Graecis erysipelas appellatur, si quidem uicina
                        sibi loca inuadendo possideat. Et efficitur sub ingenti calore sanguinis et
                        commixtione fellis flaui, quam Graeci xanthen cholen uocant. Et est rubor
                        flammeus in superficie cutis cum dolore et tumore. Sin uero circa gulae
                        partes fuerit natus, praefocationis periculum affert, cum in toto uultu
                        inflauerit et a ceruice usque ad thoracis partes fuerit dilatatus.</p>
                    <milestone unit="par" n="2"/>
                    <p>In curationibus autem si grandis fuerit erysipelas, flebotomare oportet et
                        secundam detractionem facere quam epafaeresin uocant, et si uires
                        aegrotantis patiuntur ieiunium diurnis diebus imperare et a uino et omnibus
                        carnibus abstinere. Si autem flebotomiam minime adhibere potueris, acriore
                        clystere uentrem euacuabis, aut catharticum quod flauum fel deponat dabis,
                        ut sunt catapotia Galeni superius in passione capitis scripta.</p>
                    <milestone unit="par" n="3"/>
                    <p>Post haec et loca patientia plantaginis aut uuae lupinae suco inlines, aut
                        lenticulatam herbam de stagnis uirentibus colliges et cum modico aceto
                        tritam impones, aut glaucium cum aqua solutum inlines, aut coriandro aut
                        plantagine trito cum pane posca infuso bis in die et semel in nocte
                        cataplasmabis: in hiberno autem uiridi apio aut coliculi foliis similiter
                        cum pane uteris, maxime si in articulosis locis fuerit erysipelas. Nouit
                        enim tale cataplasma imminentem putredinem prohibere.</p>
                    <milestone unit="par" n="4"/>
                    <p>Aliud ad ignem sacrum. Cimoliae dr. III, glaucium dr. II, spumae argenti dr.
                        I, croci dr. III, turis masculi dr. I cicutae suco colliges et trociscum
                        informabis et in usum in posca frigida teres et inlines. Aliquando etiam, ut
                        loci qualitas uel ipsius membri postulauerit, aqua calida primo fomentabis
                        et diligenter deterges, tunc paulo sursum a patiente loco carpodesmo ligabis
                        et ubi nimius rubor fuerit, scarifationis leuissimas laceraturas dabis, quas
                        Graeci amychas uocant. Et postquam uideris cutem bene fuisse purgatam,
                        spongia frigida posca expressa deterges et trociscum supra scriptum
                        lines.</p>
                    <milestone unit="par" n="5"/>
                    <p>Alia uero die emplastrum diastrichnum appellatum impones: et conficitur sic.
                        Cerae dr. VI, spumae argenti dr. IV, cerussae dr. II, olei rosei lib. I,
                        uuae lupinae dr. IX. Hoc medicamentum facit et ad herpetas id est
                        serpusculos.</p>
                </div>
                <div type="cap" n="25">
                    <head><hi rend="bold">XXV. Ad araneas</hi></head>
                    <milestone unit="par" n="1"/>
                    <p>Araneas Graeci a serpendo quod herpin dicunt herpetas dicunt, nos uero
                        similiter latino sermone sicut supra diximus a serpendo serpusculos
                        nominamus. Et efficitur sub ingenti acredine ac calore fellis cum pustularum
                        superinsurrectione. Est et aliud genus herpetis, quem Graeci cenchrias
                        uocant, si quidem in superficie cutis pustulas minutas milio similes
                        ostendit: quam Latini uulgo araneam uerrinam uocant.</p>
                    <milestone unit="par" n="2"/>
                    <p>In curationibus autem similiter ut erysipelata superius curabis.</p>
                </div>
                <div type="cap" n="26">
                    <head><hi rend="bold">XXVI. Ad scrofas</hi></head>
                    <milestone unit="par" n="1"/>
                    <p>Scrofas Graeci chiriadas uocant duritias rotundo schemate natas et neruis
                        atque arteriis uenis et musculosis membris connaturatione infixas, quod
                        Graeci catasynfysin uocant. Et cum glandulosis in locis in utraque gutturis
                        parte fuerint natae, sicuti sues feminae turgida colla cum dolore ostendunt,
                        unde ipso nomine scrofae uocantur. Et sunt curatione difficiles. Nascuntur
                        in cacochymis corporibus id est mala humore possessis.</p>
                    <milestone unit="par" n="2"/>
                    <p>Est iterum aliud genus scrofarum minime adhaerentes sed magis sub cute
                        natantes et plurima natione pullulantes sicut genus porcorum, unde iterum
                        scrofae nomen acceperunt. Nascuntur ut supra dictum est glandulosis in
                        locis, ut in gutture uel sub ala aut in inguine, et sunt siue chirurgia siue
                        medicamentis curatione faciles.</p>
                    <milestone unit="par" n="3"/>
                    <p>Propter ea curationis tempore dialon medicamentum inferius suo loco
                        conscriptum appones. Nouit enim scrofas soluere et in humore purulento
                        conuersas per poros cutis desiccare. Aut certe meline Vespasiani appellatum
                        appones, et cum uideris supra dictas scrofas in saniolam conuerti, chirurgia
                        uteris et secundum rationem curabis, quod Graeci cata logon uocant.</p>
                </div>
                <div type="cap" n="27">
                    <head><hi rend="bold">XXVII. Ad steatomata</hi></head>
                    <milestone unit="par" n="1"/>
                    <p>Steatomata dicuntur durities in similitudinem scrofarum emergentes paulo
                        potiores et molliores, quae cum digito fuerint impressae cedunt et
                        resurgunt, adipis callosi qualitatem intra se continentes. Vnde ipso nomine
                        steatomata uocantur. Nam Graeci adipem stear dicunt. Nascuntur frequenter in
                        articulosis et neruosis locis uel musculosis et cartilaginosis. Et similiter
                        ut scrofae curantur.</p>
                </div>
                <div type="cap" n="28">
                    <head><hi rend="bold">XXVIII. Ad aurium dolorem</hi></head>
                    <milestone unit="par" n="1"/>
                    <p>Aurium dolores efficiuntur ex antecedenti perfrictione ex frigido uento
                        flante aut ex lauacris frigidis aut aqua in ipsa cauerna auditoria irruenti.
                        Aut ex tumore membranae supra dictae auditoriae cauernae aut saniola fluenti
                        aut uentositate inclusa tumorem faciente aut sordiculae uel purgamentorum
                        obtrusione facta, cum exitum minime habuerit supra dicta uentositas, dolores
                        efficiuntur.</p>
                    <milestone unit="par" n="2"/>
                    <p>Curationis autem tempore in ipso initio doloris aliqua ex praedictis ad
                        dolorem capitis superius scripta extrinsecus adhiberi sumenda mandamus, ea
                        uero quae proprie in ipsis cauernis instillantur nunc dicemus.</p>
                    <milestone unit="par" n="3"/>
                    <p>Ad dolorem aurium. Gesentera id est uermiculos de arrugia aut araneas aut
                        asellos quos Graeci oniscos dicunt — nascuntur in humectis locis hominum
                        tactum fugientes ita ut se in spaerulas plicando conuertant — in oleo coques
                        et auribus infundes, et super uaporabis marsupio id est sacculo torrido sale
                        repleto, et iterum tepefactum medicamentum infundes, et lana munda ac molli
                        ipsas cauernas blande obtrudes.</p>
                    <milestone unit="par" n="4"/>
                    <p>Aliud tumoribus conueniens. Adipis anserini aut gallinacei partes II, olei
                        amygdalini ex amaris amygdalis expressi partem I in uno commisces et
                        tepefactum instillabis, praeuaporatis partibus spongiis calidissimis ex aqua
                        calida expressis atque alterna mutatione appositis. Et postquam stillaueris,
                        iterum super competenter uaporabis et molli lana sicuti supra diximus
                        patientia loca tutabis. Oportet aegrotum inani masticatione os commouere et
                        sic medicamentum in auribus accipere.</p>
                    <milestone unit="par" n="5"/>
                    <p>Item aliud diatessaron appellatum faciens ad tumores aurium, quos Graeci
                        flegmones uocant: mel optimum, ysopi attici sucum, nardinum unguentum et
                        amygdalinum pari pondere. Vteris sicut supra. Si uero incendiosus fuerit
                        doloris sensus, et magis tempore aestatis et in aetate feruenti, acetum
                        rosaceo admixtum infundes.</p>
                    <milestone unit="par" n="6"/>
                    <p>Aliud ad tinnitus et ad obtrusiones, quas Graeci enfraxis uocant, et ad
                        difficiles auditus et ad initia surditatis. Nitrum et afronitrum aequali
                        modo commisces et cum aceto acri et oleo ueteri tepefactis infundes.</p>
                    <milestone unit="par" n="7"/>
                    <p><supplied>Item</supplied> ad uermiculos aurium forinsecus educendos.
                        Centauriae uiridis aut marrubii aut absinthii uiridis sucus infusus excludit
                        uermiculos.</p>
                    <milestone unit="par" n="8"/>
                    <p>Ad sordes aurium. Nitrum aceto resolutum cum calida aqua per auliscum oticum
                        inicies et deterges et sic iterum instillabis.</p>
                    <milestone unit="par" n="9"/>
                    <p>Ad aures saniola fluentes et humecta quoque uniuersa trociscus Herae
                        appellatus. Recipit autem murrae, croci dr. singulas, aluminis scissi dr.
                        XII. Colliges et uteris aliquando ex aceto aliquando ex uino austero.</p>
                    <milestone unit="par" n="10"/>
                    <p>Ad tinnitus aurium et difficiles auditus. Oleum rafaninum cum aceto et nitro
                        in uno commisces et feruefactis uteris.</p>
                    <milestone unit="par" n="11"/>
                    <p>Aliud ad difficiles auditus et surditati conueniens. Ellebori albi dr. I,
                        afronitri dr. IS, castorei scrip. IS, aceti acrioris quod suffecerit.</p>
                    <milestone unit="par" n="12"/>
                    <p>Ad difficiles auditus ex aegritudine natos. Leporis fel et lac mulieris et
                        mel optimum, omnia tria in uno consolues et tepefacta instillabis.</p>
                    <milestone unit="par" n="13"/>
                    <p>Aliud diatessaron appellatum, id est de quattuor, aduersus tumores et dolores
                        et ulcerationi conueniens. Resinae terebintinae, butyri, adipis gallinacei,
                        olei amygdalini, omnium quattuor paria pondera in uno consolues et
                        uteris.</p>
                    <milestone unit="par" n="14"/>
                    <p>Alia auricularis siue ut Graeci otice aduersus dolores et ulcera et ueteres
                        aurium passiones. Recipit opii, castorei, aloes dr. singulas, croci dr. II,
                        murrae, lycii indici dr. singulas semis. Bene conteres et melle colliges, et
                        in usum accipies ex ipso medicamento modicum resolutum passo. Ex oleo roseo
                        stillabis et lana marina aut purpura loca tutabis. Aliqui lacte resoluunt
                        muliebri. Ad difficiles uero auditus et tinnitus multi temporis cum aceto
                        salito infundes, quod Graeci oxalmen uocant. Et cum oleo rafanino et aceto
                        uteris.</p>
                </div>
                <div type="cap" n="29">
                    <head><hi rend="bold">XXIX. Ad oculorum passiones</hi></head>
                    <milestone unit="par" n="1"/>
                    <p>Hippocrates in aforismis sic ait: oculorum dolores meracae potiones aut
                        lauacrum aut uaporatio aut flebotomia aut catharticum datum quod farmacian
                        appellant soluit. Sed omnia haec quinque secundum expositionem Magni
                        iatrosophistae supra memoratus senior Hippocrates cum discretione adhibere
                        praecipit, et si fuerit dolor ex plenitudine sanguinis, flebotomia aut
                        cathartico detractione facta curare, sin uero ex siccitate fuerit dolor,
                        lauacro et uaporatione humectatos sanare, sin uero ex perfrictione et
                        humectatione fuerit dolor, meraca potione calefactos mederi. Vinum namque
                        calefacit et desiccat. Secundum uaria tempora passionum omnia adhiberi
                        praecepta sunt. In ipsis initiis abstinentiam cibi uel ieiunium oportet
                        imperare, in augmento uero tertia uel quarta die flebotomia uel cathartico
                        operari, declinatione uero facta, lauacro uti. Haec sunt quae secundum
                        aforismos id est definitionis eloquentiam oculorum doloribus posita esse
                        noscuntur.</p>
                    <milestone unit="par" n="2"/>
                    <p>Nunc uero qualiter proprie ipsis oculis passiones contingant scribamus.
                        Aliquando cum ingenti feruore dolores efficiuntur, aliquando cum
                        perfrictione et torpore sensus, quem Graeci narcen tes esteseos uocant,
                        aliquando cum tumore et aliquando sine tumore, aliquando cum largo
                        reumatismi cursu et aliquando cum grauedine et dolore, aliquando autem
                        praeter ipsa.</p>
                    <milestone unit="par" n="3"/>
                    <p>In curationibus uero si modica et feruida fuerit oculorum perturbatio, posca
                        tepida fomentabis. Si uero ex perfrictione fuerit perturbatio, penicillis
                        prius calidis ex uino mixto albo alterna mutatione uaporabis. Sin uero maior
                        fuerit dolor cum ingenti tumore et grauedine, et si in fronte plenae ac
                        distentae apparuerint uenae, detractio sanguinis per flebotomiam fieri
                        oportet, si tamen alii humores non impedierint augmento facto per aliquam
                        obtrusionem interioris membri. Quod si hoc contigerit, cathartico dato
                        uentrem purgabis.</p>
                    <milestone unit="par" n="4"/>
                    <p>Vtendum etiam in ipsis oculis liquidis infusionibus ex faeni graeci suco
                        lenius confectis. Bene autem fit si faenum graecum aqua dulci primo lauetur,
                        ut terrosa careat qualitate. Et postquam fuerit lotum modicum coques, ut
                        omnem acredinem ex se demittat, et secunda aqua iterum coques defusa priori.
                        Et cum uideris sucum uenire in similitudinem uini, liquabis et uteris.
                        Etenim tumores digerit et sordida quaeque depurgat et humorem asperum
                        lenificat.</p>
                    <milestone unit="par" n="5"/>
                    <p>Vtile est etiam et oui album et tenue tepefactum iugiter infundere, et lac
                        muliebre. Est namque bonus humor lac quod Graeci euchymon uocant, et ualet e
                        contrario acredinem mali humoris obdulcare: sic enim omnia contraria
                        contrariis sibi rebus curantur. Sed oportet primo sine ulla oppressione
                        egestiones siue pituitas oculorum, quas Graeci lemas uocant, molli penicillo
                        detrahere ex aqua calida expresso et diligenter uaporare. Et si cum omnibus
                        fuerit capitis grauedo, cucurbitam occipitio praeraso figens addita
                        scarifatione competentem sanguinem detrahes.</p>
                    <milestone unit="par" n="6"/>
                    <p>Cataplasma faciens ad tumorem oculorum et chemosis et proptosis. Appellatur
                        autem chemosis quotiens in ipsa ceratoide tunica apparuerit rubicundus et
                        carnosus tumor, proptosis uero est oculorum ex nimio tumore prominens casus,
                        ut etiam difficile palpebris contegantur. Recipit autem castorei et croci
                        dr. singulas, opii obolum unum aut II, ouorum assorum uitella V, panis mundi
                        micarum dr. III. Cum dulcore et modico rosaceo colliges et
                        cataplasmabis.</p>
                    <milestone unit="par" n="7"/>
                    <p>Vtendum etiam et fomento ex decoctione meliloti et rosae siccae: partes
                        singulas mittes et faeni graeci dimidiam partem, decoques in aqua et
                        fomentabis. Facit ad reumatismum et ad minorem lippitudinem. Aliquando ex
                        ipsa calida penicillo expresso uaporabis.</p>
                    <milestone unit="par" n="8"/>
                    <p>Nec non etiam et collyrio libiano uteris. Facit ad tumorem oculorum et
                        chemosis et proptosis, et minutis uesiculis, et sordida ulcera depurgat et
                        concaua supplet aquatius infusum. Conuenit et doloribus et superadustionibus
                        et diruptionibus et stafylomatibus. Bothria etiam ulcera id est fossulas et
                        hypopyos oculos sanat. Vlcera etiam difficile in cicatricem uenientia, quae
                        dysapulota uocant, optime in cicatricem ducit, et minores cicatrices cum
                        aqua inunctum detergit. Et facit aliquando cum ouo et lacte, aliquando cum
                        ouo et faeni graeci suco, aliquando cum aqua ut supra diximus inunguitur.
                        Recipit autem cadmiae combustae et lotae, cerussae tritae et in testa noua
                        assatae et diligenter lotae dr. octonas, amyli recentis, stibeos combusti
                        dr. senas, plumbi combusti et loti, pomfolygis lotae, draganti, ges asteros
                        tritae assatae et lotae, cummi candidi omnium specierum quinque dr.
                        quaternas, murrae bonae, opii dr. singulas. Aqua imbrili id est caelesti
                        colligitur.</p>
                    <milestone unit="par" n="9"/>
                    <p>Collyrium apocrusticum Hermolaou staticon appellatum faciens inter initia ad
                        reumata repellenda et desiccanda et ad alia multa. Cadmiae crudae et lotae,
                        murrae, aloes, croci, omnium IV dr. octonas, aeris usti et opii dr.
                        quaternas, acaciae rufae et cummi dr. uicenas, aquae caelestis quod
                        suffecerit.</p>
                    <milestone unit="par" n="10"/>
                    <p>Collyrium dia rodon de septuaginta duabus, quod Graeci diebdomecontadyo
                        appellant, si quidem in ponderibus ut supra dictum est siue in rosa seu in
                        aliis speciebus LXX et II drachmis concludatur. Facit ad xeropthalmiam id
                        est siccam lippitudinem et ad pruritum maiorum angulorum, etiam et
                        cicatrices blande detergit. Recipit autem cadmiae crudae et cummi dr.
                        quaternas, croci dr. VI, murrae et spicae indicae dr. quaternas, stibeos et
                        opii dr. quaternas, rosae uiridis foliorum dr. LXXII. Aqua imbrili
                        colligitur.</p>
                    <milestone unit="par" n="11"/>
                    <p>Collyrium dialibanum faciens ad supplenda in oculis ulcera concaua. Recipit
                        turis masculi et cadmiae lotae dr. quaternas, opii dr. VI, draganti dr. II,
                        cummi dr. otto, aquae imbrilis quod sufficit.</p>
                    <milestone unit="par" n="12"/>
                    <p>Aliqui uero in hac collyrii confectione colorem album affectantes cerussam
                        minime comburunt, ignorantes quia si igne caruerit, lanuginositatem quam in
                        se detinet habens, sordidat ulcera potius quam depurget.</p>
                    <milestone unit="par" n="13"/>
                    <p>Collyrium Zoili nardinum a Graecis appellatur, conueniens uetustissimis
                        oculorum passionibus. Facit ad reuma tenue diuturni temporis et debilitatem
                        oculorum mirifice confortat. Recipit cadmiae botryitidis lotae et aeris usti
                        loti dr. denas senas, cummi albi, acaciae, stibeos dr. quadragenas, murrae,
                        croci, castorii, folii, opii, chalciteos semiassae dr. binas, aloes et
                        spicae indicae dr. singulas, cerussae torrefactae et lotae dr. VIII, aquae
                        imbrilis quod suffecerit.</p>
                    <milestone unit="par" n="14"/>
                    <p>Cataplasma conueniens oculis ulceratis et tumentibus et proptosi
                        periclitantibus et iugiter dolentibus. Melilotum atticum tunsum et in passo
                        coctum teres diligenter et supermittes oui assi uitellum I et acaciae
                        nigellae modicum, et cataplasmabis leuiter. Aliqui et opium.</p>
                    <milestone unit="par" n="15"/>
                    <p>Anacollema ad reuma. Crocomagma, opium, rosam siccam, acaciam ex aequali modo
                        acri aceto teres. Cum inpinguauerit, inlines frontem.</p>
                    <milestone unit="par" n="16"/>
                    <p>Collyrium cycnos a Graecis appellatum. Facit ad ulcera uniuersa et bothrion
                        dolores etiam mitigat et hypopya sanat. Recipit cadmiae combustae et lotae
                        dr. XXXII, cerussae combustae et lotae dr. XVI, amyli recentis, opii,
                        draganti, omnium trium dr. octonas, acaciae suci et cummi dr. quaternas,
                        aquae imbrilis quod sufficit.</p>
                    <milestone unit="par" n="17"/>
                    <p>Ad trachomata id est asperitates palpebrarum et ad sycosin, quam nos
                        ficitatem dicimus, siquidem similis granis fici in palpebris uersatis
                        asperitas reperiatur. In curationibus uero pumice aut osso sepiae molli hoc
                        est detracto cortice, et diligenter formato uersatoque palpebro, easdem
                        asperitates sufficienter fricabis donec sanguinentur, tunc penicillo posca
                        frigida expresso diligenter deterges uel desiccabis. Post haec et collyrio
                        trachomatico uteris, quod appellant paedicon id est puerile, siquidem et
                        infantibus conueniat. Ad reuma et trachomata bene facit, si cum aqua
                        resolues et crassius sub palpebro inungues siue sub ciliis, quod Graeci ex
                        hypoboles uocant. Miraberis hoc factum. Recipit autem cadmiae purgatae dr.
                        XXIII, chalciteos combustae donec rubea efficiatur dr. XXII, opii et aeris
                        usti dr. IV, cummi dr. X, aquae caelestis quod suffecerit.</p>
                    <milestone unit="par" n="18"/>
                    <p>Ad eos quibus calx uiua in oculis ceciderit. Quoniam si aqua foueas magis
                        incenduntur, ideoque oleum rosaceum cum oui albo et tenui commisces et
                        oculis iugiter infundes. Dehinc post unum uel duos dies libiano collyrio, si
                        forte aliquid laesum erit, in cicatricem duces, et miraberis hoc factum.</p>
                    <milestone unit="par" n="19"/>
                    <p>Collyrium dia leucoiu appellatum, id est de uiola, confectione facillima
                        facit ad albores et cicatrices extenuandas. Recipit uiolae hortinae floris
                        uiridis, cummi albi dr. octonas, ammoniaci dr. IV. Teres cummi et ammoniacum
                        prae manibus habebis, tunc flores uirides pensabis et teres diligenter, et
                        supermittes supra dictas species, et iterum simul teres ut sibi bene
                        counentur, et facies collyria. In usu autem ad minores cicatrices admixto
                        libiano inungues.</p>
                    <milestone unit="par" n="20"/>
                    <p>Collyrium dia ceratos elafiu appellatum, id est de cornu ceruino, ad albores
                        et cicatrices extenuandas. Recipit cornu ceruini combusti et loti dr. I,
                        aeruginis dr. I, ammoniaci dr. I, sepiarum testae mollis detracto cortice
                        dr. II, plumbi mundissimi dr. VI, opii dr. III, murrae dr. IIII, cummi dr.
                        IIII. Vino ueteri optimo colligitur.</p>
                    <milestone unit="par" n="21"/>
                    <p>Xerocollyrium acuens uisum, quod Graeci oxydercicon uocant. Facit et ad
                        amblyopiam id est obtusionem uisus et ad xerophtalmiam id est siccam
                        lippitudinem, et oculis lacrimosis, et pterygia mitiora et rubicunda
                        attenuat. Cadmiae crudae et lotae dr. XX, salis ammoniaci dr. X, aloes dr.
                        II S, piperis albi, faecis uini dr. quinas, sandaracae dr. II, folii scrip.
                        IS, nitri siliquas quattuor semis. Tundes, cernes et diligenter teres usque
                        ad ultimam lenitatem.</p>
                    <milestone unit="par" n="22"/>
                    <p>Hygrocollyrium acuens obtusum uisum. Conuenit maxime illis quibus suffusio
                        imminere monstratur praeter dolorem capitis. Sin uero ex antecedenti dolore
                        totius capitis uel emicranii nata fuerit suffusio, omnino incurabilis
                        nuntiatur. Et nominatur talis suffusio platycoriasis id est dilatatio
                        papulae. Ergo confectio medicamenti talis est. Mellis attici, fellis beluae,
                        radicum feniculi corticis suci, olei ueteris paria pondera. Si uero mel
                        atticum non inueneris, stillaticium mittes et uteris.</p>
                    <milestone unit="par" n="23"/>
                    <p>Fomentum oculis acuens uisum, quod Graeci oxydercicon uocant. Feniculi
                        hortini radicis et centauriae partes binas, faeni graeci et meliloti partes
                        singulas decoques et uteris.</p>
                    <milestone unit="par" n="24"/>
                    <p>Anacollema ad reuma. Acaciam nigellam teres et cernes, dehinc in usum cum oui
                        albo et tenui conteres et cum acri aceto temporibus oblinies. Hieme uero
                        addes murrae et mannae turis modicum et uteris sicut supra.</p>
                    <milestone unit="par" n="25"/>
                    <p>Tricocollema capillis oculorum ligandis. Picis siccae, cerae, mastices,
                        resinae frixae, omnium IV paria pondera in uno consolues ad uaporem et
                        facies collyria oblonga.</p>
                    <milestone unit="par" n="26"/>
                    <p>Ad hyposfagmata id est suffusionem sanguinis ex antecedenti percussu in
                        oculis factam. Conuenit inter ipsa initia aqua salsa diligenter confecta ex
                        infusione salis candidi. Tenui linteolo subiecta lana et molli ligabis.
                        Nouit enim talis infusio sanguinem ex percussu spargere.</p>
                    <milestone unit="par" n="27"/>
                    <p>Aliud ad tumores et dolores et spargendum sanguinem. Oui album et tenue in
                        ampulla minore adicies et super stillabis columbinum sufficientem sanguinem
                        ex uena sub ala incisa, et commixtis ac leuiter tepefactis infundes.
                        Similiter facit singulariter et oui columbini album et tenue in oculis
                        infusum.</p>
                    <milestone unit="par" n="28"/>
                    <p>Collyrium superinunctorium quod Graeci yperenchriston uocant. Facit ad
                        hypopya id est liuores palpebrarum. Cicutae herbae suci dr. VII, acaciae dr.
                        VI, croci dr. II, absinthii suci et murrae dr. singulas, opii scrip. II,
                        cummi dr. IV, aquae quod sufficit.</p>
                </div>
                <div type="cap" n="30">
                    <head><hi rend="bold">XXX. Ad fluxum sanguinis ex naribus</hi></head>
                    <milestone unit="par" n="1"/>
                    <p>Sanguinis uero fluor parua destillatione per nares factus si forte in
                        aegritudine acuta id est celeri motu nata contigerit III uel IIII die,
                        pessimam aegritudinem et prolixam ostendit, quam Graeci macronosian uocant,
                        aliquando uero freneticam passionem denuntiat. Si uero in ipso initio
                        aegritudinis supradictus sanguinis fluor fuerit factus in iuuenibus uel
                        plurimo sanguine naturaliter abundantibus, quos polyemos uocant, et cum
                        largo cursu frequenter bonam discussionem ostendit.</p>
                    <milestone unit="par" n="2"/>
                    <p>Curationis uero tempore si ex proximis narium locis et non de altitudine
                        fuerit sanguinis fluxus, oportet in principio simpliciter molli penicillo
                        frigida aqua madefacto circa maiores angulos oculorum exprimere. Si uero de
                        altitudine manauerit sanguis, erit infrigidanda facies ex aqua nimis frigida
                        aut posca frigida. Etiam et penicillos frigidos posca leuiter expressos
                        fronti et naribus superproicies, et manuum ac pedum acra, id est summitates,
                        ligabis et narium cauernas molli linteolo diligenter obtrudes.</p>
                    <milestone unit="par" n="3"/>
                    <p>Quod si minime abstinuerit sanguis, cubiculum in quo immobiliter iaceant
                        frigidum et planipedum et obscurum procurabis. Etiam manus et pedes frigida
                        aqua uel posca fomentabis et in ore similiter ut contineant dabis. Et si
                        fuerit tempus uerni uel aestatis, et ipsius patientis aetas fuerit iuuenilis
                        et febricula modicissima, etiam et caput frigida fomentabis, et lines
                        frontem et nares et sub oculis gypso posca resoluto aut luto figulino, aut
                        cocleas minutas cum sua testa et aloen aridam aut gluten taurinum aut ges
                        entera id est uermiculos de arrugia admixta turis manna cum oui albo et
                        tenui conteres et fronti et naribus superinduces.</p>
                    <milestone unit="par" n="4"/>
                    <p>Si uero permanserit sanguinis fluor, cucurbitam praeraso capite
                        conglutinandam occipitio appones cum ingenti flamma et plurimo horarum
                        tempore immorandam. Quod si nec sic abstinuerit, etiam et scarifabis. Sic
                        enim patientis sanguinis detractione facta narium fluxum mederis.</p>
                    <milestone unit="par" n="5"/>
                    <p>Aliud quod appellatur a Graecis dia sfongon ischemon id est ex spongia
                        confectio retinens sanguinem, et conficitur sic. Spongiam nouam liquida pice
                        infusam cacabo nouo in furno combures addito cooperculo ex argilla. Dehinc
                        diligenter teres et naribus calamo insufflabis. Sed oportet primo glebulas
                        sanguinis, quas Graeci thrombos appellant, per os depurgare ex melotida
                        molli lana inuoluta et posca infusa, et sic medicamentum insufflare.</p>
                    <milestone unit="par" n="6"/>
                    <p>Aliud optimum. Ipsum sanguinem accipe et combure et facto puluere nescienti
                        naribus inice, si de dextra dextrae si de sinistra manet sinistrae.</p>
                    <milestone unit="par" n="7"/>
                    <p>Aliud quod Galenus in sua therapeutice hoc est libris curationum fieri
                        praecepit. Si de sinistra nare sanguis decurrerit, cucurbitam tenacissimam
                        multa cum flamma spleni conglutinabis. Si de dextra, epati similiter
                        appones.</p>
                    <milestone unit="par" n="8"/>
                    <p>Aliud si chronia fuerit passio id est longi temporis et nimis aquosum et
                        tenuem uideris fieri sanguinem, si tamen solutio spontanea uentris minime
                        obstiterit, catapotia Galeni superius in passione capitis scripta dabis, et
                        humorem per uentrem purgabis, et sanabitur.</p>
                </div>
                <div type="cap" n="31">
                    <head><hi rend="bold">XXXI. Ad polypum et ozaenas</hi></head>
                    <milestone unit="par" n="1"/>
                    <p>Vtrasque passiones, id est polypum et ozaenas quas nos fetores narium
                        dicimus, communiter medicamentis desiccatoriis capiti praeraso impositis
                        curabis, ut est diaiteon emplastrum, aut barbara, aut illud quod appellant
                        diacoclion id est ex cocleis et conficitur sic. Murrae et turis masculi
                        uncias singulas, cocleas integras cum sua testa numero V, ouorum albugines
                        II: in girba contusis et diligenter simul commixtis capiti ut supra dixi
                        raso inlines et super linteolum impones, et sines medicamentum manere diebus
                        nouem.</p>
                    <milestone unit="par" n="2"/>
                    <p>Et sic topicis medicamentis id est localibus proprie ipsis in locis uteris.
                        Hoc est quod a Graecis ozaenicon dicitur: recipit aluminis scissi, murrae,
                        sandaracae, omnium trium dr. quaternas, aeris usti et gallae dr. singulas:
                        diligenter tritis per calamum insufflabis, praelotis uino bono naribus.</p>
                </div>
                <div type="cap" n="32">
                    <head><hi rend="bold">XXXII. Ad dentium dolorem</hi></head>
                    <milestone unit="par" n="1"/>
                    <p>Efficiuntur dentium dolores sub aquoso et frigido flegmate reumatizantibus
                        gingiuis, ut etiam ipsi dentes cauernentur, maxime illi maiores uel molares
                        qui quattuor radicibus fixi esse noscuntur, quos Graeci tetrarizus uocant,
                        et putrefacti liuidi et nigri et in parua frusta comminuti relictis
                        radicibus expuantur aut certe ex ipsis gingiuis quibus continentur laxatis
                        radicibus cadant.</p>
                    <milestone unit="par" n="2"/>
                    <p>In curationibus uero si nimius fuerit dolor praeter putredinem gingiuarum,
                        oportet sacculis salis torrefacti loca quae dolores patiuntur extrinsecus
                        uaporare. Etiam et apoflegmatismum masticatorium oportet adhibere, quem
                        Graeci masomenon uocant, et conficitur sic: stafisagriae et mastices et
                        pyretri, omnium trium paria pondera; cerae modicum admisces et in uino
                        diligenter contusis rotulas finges, quas Graeci trociscos uocant. Ex quibus
                        masticandum dabis, et inclinato capite humorem decurrere dimittes.</p>
                    <milestone unit="par" n="3"/>
                    <p>Aliud ad dentis dolores, enchyma id est infusio in naribus: betae, et melius
                        agrestis, radicis sucum in naribus ipsius partis dolentis infusum; dolores
                        dentium soluet. Obseruandum praeterea ab omnibus frigidis. Nam Hippocrates
                        in aforismis sic ait, omne frigidum dentium esse hostile siue inimicum, quod
                        autem calidum amicum et delectabile.</p>
                    <milestone unit="par" n="4"/>
                    <p>Fysicum ad dolores molae, de Vindiciani Afri. Salis grana mediocria numero
                        III matutino tempore ante solis ortum dabis laboranti in ore continenda in
                        ipsa parte in qua dolore pulsatur, donec paulatim defluant et cum
                        defluxerint humorem proiciant. Etenim hoc adiuuamenti genus si frequenter
                        fiat limositatem excludit et humores superfluos qui dolorem praestant
                        depurgat.</p>
                    <milestone unit="par" n="5"/>
                    <p>Aliud fysicum ad dolorem molae. Caricam et sinapi teres et induces in panno
                        et cubito alterius partis superimpones, id est si forte sinistra fuerit mola
                        dextro, si dextra impones sinistro.</p>
                    <milestone unit="par" n="6"/>
                    <p>Collutio, quam Graeci diaclysma uocant, faciens ad dentium dolorem. Gallas
                        quassatas, taedae pinguis astellas minutatim incisas, iusquiami semen,
                        alumen liparum simul decoques in uino ueteri. Iugiter dabis ut colluant,
                        cautius uero ne quid ex isto liquore transuorandum existiment. Hoc autem non
                        solum dolorem mitigat uerum etiam agitantes dentes statuit uel confirmat. Si
                        uero taedam non inueneris, picis siccae modicum mittes et uteris.</p>
                    <milestone unit="par" n="7"/>
                    <p>Aliud ad dentes agitantes ut statuas uel confirmes. Oleum myrtinum dabis
                        colluendum et postquam dederis alumen scissum cum limatura corali tritum
                        appones.</p>
                    <milestone unit="par" n="8"/>
                    <p>Aliud ad dentes agitantes stringendum et gingivas implendum. Gallae et
                        acanthae aegyptiae unc. singulas, corali dr. II in uno diligenter tundes et
                        tenuissime tritis uteris.</p>
                    <milestone unit="par" n="9"/>
                    <p>Aliud ad dentes ex percussu agitantes. Lac asininum aut caprinum collutione
                        oris datum dentes agitantes statuit uel solidat, et ulceratas gingiuas et
                        oris uitia ex acredine humoris nata medetur.</p>
                    <milestone unit="par" n="10"/>
                    <p>Dentifricium quod Graeci odontotrimma uocant. Gingiuas turgidas siue
                        sanguinolentas sine ulla uexatione desiccat, nigros dentes incandidat et ori
                        fetido bonum odorem facit et dentes mobiles uel agitantes confirmat. Recipit
                        cornu ceruini combusti et specularis assi uncias binas, salis ammoniaci dr.
                        I, mastices dr. I, aluminis lipari sicci et folii dr. quaternas. Tundes et
                        cernes, et uteris.</p>
                    <milestone unit="par" n="11"/>
                    <p>Si uero cancerosa ulceratio fuerit gingiuarum, quam Graeci carcinoden uocant,
                        dentium nigredo uel liuor ostenditur cum ulceratione putrida gingiuarum ex
                        supradictorum dentium agitatione et oris putore, adiuncta corporis mala
                        habitudine quam Graeci cachexian uocant.</p>
                    <milestone unit="par" n="12"/>
                    <p>Ob diligentiam uero curationis oportet leptospathio ferramento licinio
                        inuoluto et melle tincto blande desecta detergere, et postquam deterseris,
                        uinum calefactum colluendum dabis, in quo ante fuerit decocta myrta sicca,
                        lenticula, rosa, rubi turiones uirides; et in ipsa decoctione modicum mellis
                        despumati admisces, quod possit putredinem plurimum inuadere non solum
                        tenere uerum etiam purgare.</p>
                    <milestone unit="par" n="13"/>
                    <p>Et post collutionem adhibitam diacartum siccum medicamentum appones diebus
                        aliquantis, donec putredo gingiuarum purgetur. Et cum se humor in ore
                        collegerit, blande erit despuendus. Et cum uideris gingiuas bene purgatas,
                        cephalico medicamento ad carnositatem uteris si forte minutam inueneris.
                        Dehinc etiam nouissimo in cicatricem duces sicco medicamento diostreon
                        appellato.</p>
                    <milestone unit="par" n="14"/>
                    <p>Est item aliud cancri dentis genus aetatibus breuissimis eueniens. Emergit
                        autem inter ipsa initia tumor quidam totius maxillae cum ingenti pallore
                        ictericum morbum simulante, nam Graeci icteroden uocant, qui etiam et ueluti
                        uenarum liuorem in cute ostendat et ipsam buccam perforet, quod Graeci
                        teredona uocant. Et est omnino curatione difficilis. Sed oportet ea adhibere
                        quae saepissime curandae putredini gingiuarum superius scripsimus, id est
                        diacartum medicamentum admixto modico pipere. Vel illud medicamentum appones
                        ex fimo canis combusto inferius ad oris putredines et scaras suo loco
                        conscriptum, et extrinsecus cataplasma ex lenticula et pane adiecto modico
                        melle confectum, quod artofacion uocant, et cetera simili uirtute
                        medentia.</p>
                </div>
                <div type="cap" n="33">
                    <head><hi rend="bold">XXXIII. Ad tussim humidam</hi></head>
                    <milestone unit="par" n="1"/>
                    <p>Humida intellegitur tussis, quam Graeci ygrobecha uocant, quotiens cum
                        plurimo flegmate apparuerit, id est cum abundanti excreatione aut
                        humectatione et narium pruritu et sternutatione. Et aliquando iacentibus
                        quodam modo resonum sibilatum ostendit. Haec passio est communis reumatismus
                        arteriae et thoracis. Quae si multo tempore permanserit ut dies numero XL
                        excedat, efficitur et pulmonis et in pthisicam uergit passionem.</p>
                    <milestone unit="par" n="2"/>
                    <p>Curationis uero tempore oportet in ipso initio duobus uel tribus diebus si
                        uires permiserint ieiunium laborantibus imperare, ita ut se circa horam
                        decimam reficiant et a solito minus potum accipiant. Interea ciborum ipsorum
                        qualitas semper oportet esse sicca uel solida aut corpulenta, quam Graeci
                        sterean uocant. Sic enim omnia quaeque humida desiccantur, cum e contrario
                        contrariis sanatio adhibetur. Et si uenter minime fecerit, acriore clystere
                        deducendus erit.</p>
                    <milestone unit="par" n="3"/>
                    <p>Dehinc iugulos et thoracem et a tergo inter scapulas usque ad ceruicem
                        oxyrodino id est aceto et rosaceo oleo ex lanis sucidis embrocabis, in hieme
                        calide aestate frigide, et oportuno tempore loca scilicet supradicta ex
                        palmulis et murtae siccae tenuissimis pollinibus et hordei polline cum
                        sufficiente melle et aceto concoctis cataplasmabis. Nec non etiam cucurbitas
                        stalticas id est constrictorias thoraci et dorso multa cum flamma
                        conglutinabis. Etiam et gutturis partem sub mento, quam Graeci antereona
                        uocant, nouacula rades, et carnibus palmarum et amomo et hypoquistidis suco
                        et mastice adiuncto modico melle concocto pyriama confectum appones, et
                        herpyllo herba admixta aloen similiter appones. Aut diaiteon medicamentum
                        linteolo densum inductum appones. Aut certe dielectrum trociscum aut
                        trigonum admixtum palmulis calcatis, patetoe a Graecis appellantur,
                        similiter appones. Dandum etiam et diacodyon singulariter aut suco polentae
                        aut orizae admixtum. Vel catapotia tussicularia quae Graeci bechica uocant
                        uespertino tempore cubaturis id est euntibus dormitum dabis. Aut trigonum
                        trociscum similiter uespertino tempore cum calida aqua dabis, si tamen
                        uentris constrictio aut infantilis aetas minime impedierit. Oportet etiam
                        calenti gargarismate uti ex decoctione palmularum et lenticulae et rosae uel
                        ficorum siccarum; aut siliquas graecas dulciores mittes et uteris.</p>
                    <milestone unit="par" n="4"/>
                    <p>Trociscus a Graecis ypocapnistus appellatus id est suffumigatorius,
                        conueniens maxime hiberno tussientibus ad desiccationem humorum, maxime ad
                        longi temporis tussiculas, quas Graeci chronias bechas uocant. Recipit autem
                        sandaracae et turis partes binas, medullae ceruinae et murrae partes
                        singulas. Tundes sandaracam et cernes, murram uero et tus separatim teres et
                        cernes. Dehinc simul omnia cum ceruina medulla in girba mittes et in
                        unitatem ut sibi bene misceantur tundendo coges, et exinde in magnitudinem
                        lupini trociscos finges.</p>
                    <milestone unit="par" n="5"/>
                    <p>Et prima die cacabo nouo septem trociscos carbonibus superimpones et operies
                        ita ut operculum modicum foramen habeat quod minorem calamum habeat, et per
                        eum fumum in ore is qui curabitur excipiat, tam diu quam diu talem colorem
                        habeat flegma qualis est medicaminis. Et obserua ne ex aliqua parte cacabi
                        fumus exeat nisi in os. Hoc facies per septem dies, et post fumum exceptum
                        dabis conditi tepefacti potionem unam, ita ut his diebus holera, oliuas,
                        caseum, inpensas recentes, legumen et balneas non tangant. Carbones etiam et
                        de gufione uitis facies.</p>
                    <milestone unit="par" n="6"/>
                    <p>Sed si forte raucedo aut asperitas fuerit arteriae, uespertino tempore
                        arteriacam euntibus dormitum sub lingua continendam dabis, et cum defluxerit
                        paulatim subinde ipsam esucationem transuorandam mandabis, et sanabis. Cuius
                        uero arteriacae confectio talis est. Croci scr. VI, gliquiritiae scr. XVIII,
                        draganti scr. XII, piperis scr. IIII, spicae indicae scr. II, coliculi suco
                        colliges et facies collyria in modum fabae aegyptiae et in sole
                        siccabis.</p>
                </div>
                <div type="cap" n="34">
                    <head><hi rend="bold">XXXIV. Ad tussim aridam</hi></head>
                    <milestone unit="par" n="1"/>
                    <p>Tussis arida a Graecis xerobeches appellatur, et agnoscitur quotiens cum
                        paruo flegmate et faucium tensione et grauedine et nimia thoracis
                        constrictione ex uiscosi flegmatis infusione nata quam Graeci catarrian siue
                        catarrun uocant. Aliquando et a tergo dolorem inter scapulas sentiunt, quod
                        metafrenon dicunt. Contingit frequenter ex antecedenti perfrictione aut e
                        contrario adustione. Etenim omnis frigor cerebro humorem flegmaticum nutrit,
                        identidem nimius calor ex calefacto cerebro humorem supradictum ad
                        inferiores partes liquefactum dimittit.</p>
                    <milestone unit="par" n="2"/>
                    <p>In curationibus uero oportet in ipso initio penicillis calidis id est calida
                        aqua expressis sub mento gutturis partes, quas Graeci antereona uocant,
                        alterna uaporatione mutare. Etiam et ori patenti et naribus penicillos
                        supradictos calidos congruit laborantibus applicare, et eos admonere ut ad
                        semet ipsos spiritum uaporis rapiant, quo possint interiora corporis membra,
                        quae Graeci moria uocant, relaxationis indulgentia releuari. Post haec et
                        anagargarismata erunt offerenda ex aqua mulsa calida et decoctione fici et
                        ysopi aut ex decoctione origani et thymi et gliquiritiae et his similia.</p>
                    <milestone unit="par" n="3"/>
                    <p>Sin uero glutinosum flegma, quod Graeci collodes uocant, ingenti conatu de
                        thoracis ferri senseris, oxymel ieiunis dabis. Et conficitur sic. Mellis
                        optimi duas partes, aceti acrioris albi partem unam cum puleio et radicibus
                        apii uiridis pridie infusis lento igne simul coques, donec mellis
                        crassitudinem mediocrem sumat. Tunc ab igne tolles et per linteolum mundum
                        expressum liquabis et exinde coclearium unum aut duo singulariter uel cum
                        apiata calida dabis.</p>
                    <milestone unit="par" n="4"/>
                    <p>Sin uero aspero uel mordaci humore cum strictura tussis fuerit commota, faeni
                        graeci sucum dari oportet. Est enim lenificae uirtutis, qui ualeat humoris
                        asperrimi lenire qualitatem et stricturae querelam relaxando mitigare. Et
                        conficitur hoc modo. Accipies faenum graecum purgatum et aqua dulci lauabis
                        ut terrosa careat qualitate. Tunc supra tenuissimos carbones leuiter coques,
                        ut omnem acredinem deponat, et secunda aqua mutabis defusa priori, et iterum
                        coques ita ut ipsa decoctio glutinosa in similitudinem coloris uini
                        redigatur. Tunc ab igne tolles et per linteolum mundum liquabis, et dabis
                        ieiunis ex ipso suco calicem unum mediocrem admixto mellis despumati
                        cocleario uno.</p>
                    <milestone unit="par" n="5"/>
                    <p>Et si forte adhuc minime fuerit soluta thoracis constrictio, inter scapulas
                        circa spondyli locum praeuaporatis partibus scarifabis et per cucurbitae
                        raptum competentem sanguinem quod relaxationi faciendae sufficiat detrahes.
                        Etiam et uentris egestionem si non fuerit blando clystere prouocabis. Dehinc
                        transactis tribus post scarifationem diebus si forte aliqua praecordiorum
                        tensio digitis palpantibus occurrerit, tribus seminibus cataplasmabis, nam
                        Graeci trispermon uocant, id est ex lini semine contuso partes duas et
                        hordei et faeni graeci pollinibus partes singulas, mellis et olei dulcis et
                        aquae quod suffecerit in uno coques, et cataplasmabis. Et postquam tuleris
                        cataplasma, maxime hiemis tempore molli lana loca tutabis et fasciabis. Post
                        haec omnia et postquam cataplasmatis dies expleueris, epithima dia spermaton
                        appones, aestate uero diameliloto epithimate uteris.</p>
                    <milestone unit="par" n="6"/>
                    <p>Aliud ad siccam tussim. Irin illyricam decoques in aqua dulci usque ad
                        tertiam partem, et in ipsa decoctione ad modum unius calicis minoris addes
                        mellis despumati quod suffecerit, et ieiunis potui dabis.</p>
                    <milestone unit="par" n="7"/>
                    <p>Confectio electuarii tussiculis aridis et ad raucedinem conueniens. Recipit
                        autem lini seminis torrefacti et amygdalae amarae desquamatae et leuiter
                        torrefactae et gliquiritiae suci omnium quattuor paria pondera. Singillatim
                        teres et sic in uno commisces et addito melle cocto in unitatem coges, et
                        exinde in modum unius auellanae dabis ut in ore contineant aegrotantes et
                        paulatim exucando transuorent. Sin uero gliquiritiae sucum non inueneris,
                        ipsam gliquiritiam mittes et uteris.</p>
                </div>
                <div type="cap" n="35">
                    <head><hi rend="bold">XXXV. Ad tumorem faucium</hi></head>
                    <milestone unit="par" n="1"/>
                    <p>Secundum ueteres medicos quattuor distantias cum suis uocabulis habere uua
                        ostenditur. Nam si fuerit rotunda in similitudinem acinae, stafyle a Graecis
                        appellatur, quam nos uuam dicimus. Item si fuerit longa et tenuis et in
                        folliculi sui summitate plurimum humoris habuerit, cionis appellatur.
                        Identidem si grossa uel uastior fuerit ut robustitate sua faucium impleat
                        partes, gargareon appellatur. Nam Hippocrates senior in suo pronostico sic
                        ait: «gargareones periculosae ad incidendum uel exsecandum, quanto magis
                        fuerint rubriores et grandes. Etenim tumor eisdem locis nascitur et
                        sanguinis incessabilis fluxus efficitur. Sed oportet in eodem tempore non
                        solum ipsam uuam appositione medicamenti attenuare, uerum etiam quibuslibet
                        modis subinanire uentrem. Sic enim innoxie chirurgia adhibetur et metus
                        praefocationis praeteritus est». Item alia dicephalos appellata uel
                        bicapita, quae rarius nascitur et innoxia esse probatur, si quidem humorem
                        ex se dimittens in utrasque partes faucium spargat et non per medium
                        destillando pulmonis altitudinem laedat, sicut ceterae uuae faciunt. Propter
                        ea chirurgia prohibetur.</p>
                    <milestone unit="par" n="2"/>
                    <p>Curationis uero tempore in ipso initio ad uuas tumentes et summissas, quas
                        Graeci cechalasmenas uocant, et tumentibus faucibus uti oportet dia pityrou
                        gargarismate, id est ex cantabro. Et conficitur sic. Cantabrum non nimis
                        calcatius tenui linteolo illigatum mittes in cacabo fictili et nouo aut
                        certe aeneo stagnato et adiecta dulci aqua addes siccam rosam et palmulas
                        pingues, lenticulam et myxas, sales alexandrinos. Omnia ad modum mittes, et
                        coques donec lenticula coquatur. Post haec ipsum sucum liquabis. Bene
                        temperatum et non uiscosum nec iterum nimis aquatum efficias, et addito
                        modico melle despumato gargarizandum patientibus dabis non nimis calidum
                        neque iterum frigidum. Etenim si frigidum fuerit, tumentibus partibus
                        manifestatur esse contrarium. Iterum si nimis calidum fuerit, loca feruore
                        accensa inurit. Sed sufficit tantum ut secundum tactum teporem habeat
                        lactis, quod Graeci galactodes uocant.</p>
                    <milestone unit="par" n="3"/>
                    <p>Diachrisma stomaticon id est inlinimentum ori conueniens. Et appellatur e dia
                        ton carion, faciens ad digerendos tumores et praefocationes antiadum. Et
                        recipit nucum uiridium corticis sucum per linteolum mundum liquatum. Quem
                        molli igne coques usque ad tertiam partem et tolles ab igne et dimittes ut
                        infrigidet. Dehinc in mortarium marmoreum refundes et admisces mellis
                        leuiter despumati similem quantitatem, et addes croci et murrae et
                        hypoquistidis suci quod suffecerit, ita ut murrae et croci singulas partes
                        mittas et hypoquistidis suci dimidiam partem, et uteris.</p>
                    <milestone unit="par" n="4"/>
                    <p>Confectio crocati faciens ad faucium feruidos siue rubicundos tumores.
                        Accipit autem rosae floris et croci scripulos binos, nucleos pini septem,
                        uuae passae enucleatae numero nouem. Teres cum melle despumato et modico
                        passo, et inlines.</p>
                    <milestone unit="par" n="5"/>
                    <p>Confectio anthera a Graecis appellata, optima ad uuam desiccandam et ad omnia
                        quae in ore nascuntur. Recipit croci, murrae, crocomagmatis, aluminis
                        scissi, gallarum, rosae floris, omnium specierum sex drachmas singulas,
                        sandaracae, iris illyricae, cyperi, omnium trium drachmas binas. Tundes,
                        cernes et teres diligenter, et uteris aliquando sicco aliquando admixto
                        melle.</p>
                </div>
                <div type="cap" n="36">
                    <head><hi rend="bold">XXXVI. Ad ulcerationem faucium</hi></head>
                    <milestone unit="par" n="1"/>
                    <p>Vlceratio faucium si cum febre acuta in aegritudine contigerit, pessima et
                        exitialis ostenditur, maxime si grandis et scara fuerit nata. Est iterum
                        alia ulceratio praeter febrem acutam, quae inter acra oris spatia efficitur
                        alba uel nigra aut certe cinericio colore fuscata, quam tefroden uocant. Et
                        appellatur a Graecis consuete aptha, quam nos oris coctionem dicimus. Et est
                        deterior uel mortifera in infantibus breuissimis lactantibus ob
                        teneritudinem aetatis illa quae fuerit alba in similitudinem granorum
                        minutorum siliginis, maxime si et caput linguae obtinuerit.</p>
                    <milestone unit="par" n="2"/>
                    <p>In curationibus uero si grandis fuerit ut supra diximus faucium ulceratio cum
                        scara, ut etiam cum rubore sub mento in gutturis partes ostenditur, quas
                        Graeci antereona uocant, et si fuerit is qui curabitur aetate perfectus,
                        flebotomiam adhibere oportet ita ut secundam detractionem facias, quam
                        epaferesin uocant. Et si uentrem non fecerit, acriori clystere deducendus
                        erit, in infantibus uero balano uteris. Dehinc ipsis locis patientibus
                        diacartum medicamentum admixto modico melle inlines. Et sinendum ut sibi
                        saniando scarae cadant, ne abstractione uiolenti emeatus emorroidis
                        sequatur.</p>
                    <milestone unit="par" n="3"/>
                    <p>Alia confectio oralis, quam Graeci stomaticen uocant, faciens ad putredines
                        et scaras. Caninum fimum album colliges et siccabis. Fit autem hoc, si ossa
                        bubula sola ante diem uel biduum canes manducantes custodias. Ipsum uero
                        fimum combures et exinde mittes dr. II, croci et costi dr. singulas, mellis
                        quod suffecerit.</p>
                    <milestone unit="par" n="4"/>
                    <p>Leuissimae autem ulcerationi sufficit, si et antheran cum melle inlinies. Sin
                        uero aptha fuerit in ore id est oris coctio, lac asininum singulariter aut
                        certe caprinum admixto modico passo frequenter dabis colluendum, et magis si
                        nigra fuerit aptha. Sed si forte nimis sordida cum putredine apparuerit,
                        erui pollinibus tenuissimis admixto melle deterges ex leptospathio
                        ferramento licinio inuoluto, et postquam deterseris, uinum tepefactum
                        colluendum dabis, in quo ante fuerit decocta rosa sicca et murta sicca et
                        oliuae folia uiridia.</p>
                    <milestone unit="par" n="5"/>
                    <p>Post haec medicamentum siccum appones, cuius medicamenti confectio talis est.
                        Facit enim ad uniuersas apthas nigras et albas et ad uniuersa quae in ore
                        nascuntur. Accipit autem balaustii et corticis de granata sicca dr. octonas,
                        gallarum et folii optimi dr. quaternas, aluminis scissi et mastices dr.
                        singulas. Quae sunt tundenda tundes et quae terenda teruntur, et sic
                        tenuissime creta et in uno commixta usui reseruantur.</p>
                </div>
                <div type="cap" n="37">
                    <head><hi rend="bold">XXXVII. Ad synanchicos</hi></head>
                    <milestone unit="par" n="1"/>
                    <p>Synanchica igitur passio nomen accepit ab eo quod nimio tumore summitatis
                        gulae uel faucium siue locorum quibus nutrimenta transuorantur, interius
                        atque exterius, cum difficultate transuorandi praefocationem faciat acutam
                        et iugiter spirationem patientibus neget — nam Graeci continuam uel iugem
                        syneci appellant — et similiter ut laqueo strangulatos interficiat
                        laborantes, cuius laquei suspendia Graeci anchonas uocant, unde iterum
                        synanchica passio nominatur. Et sunt differentiae passionis duae. Vna est
                        quae cum ingenti tumore supra dictorum locorum uisibus manifestatur, alia
                        uero quae sine ullo tumore efficitur, sensibus cognoscitur tantum cum minime
                        et difficulter transuorare coeperint aegrotantes. Ipsam denique ueteres
                        passionem peiorem atque noxiam adseuerant, siquidem ad pulmonem faciat
                        decursum et tertia uel quarta die praefocationis ingerat necem. Contingit
                        autem medio aetatis tempore corporibus frequenti catarro temptatis, item ex
                        uinolentia uel niuatis potionibus aut si quis post perfrictionem conceptam
                        derepente calidis nimis usus fuerit lauacris.</p>
                    <milestone unit="par" n="2"/>
                    <p>Curationis autem tempore oportet in principio, si una pars faucium tumuerit,
                        ex ipsa parte, quam Graeci catixin uocant, in brachio flebotomare et
                        sufficientem sanguinem detrahere. Sin uero in utrasque partes faucium
                        uberior se tumor infuderit cum rubore igni sacro simulante, quod Graeci
                        erysipelatodes uocant, in ambobus brachiis uenas incides, et sanguinem
                        detrahes tantum quantum aetas et uirium qualitas et regio et tempus et
                        ipsius causae magnitudo postulauerit. Etiam et sub lingua praedictae
                        passionis periculo uenas incides, si nimis plenae apparuerint, quo possit
                        proximis locis sanguinis detractione facta relaxatio tumentibus ministrari
                        partibus.</p>
                    <milestone unit="par" n="3"/>
                    <p>Sin uero senilis aetas aut infantilis aetas, quod equidem rarius in ipsa
                        infantili aetate contingit, flebotomi usum prohibuerit, a tergo inter
                        scapulas circa spondyli locum cucurbitam conglutinabis et addita
                        scarifatione competentem sanguinem detrahes. Et si uentrem non fecerit,
                        acriori clystere deducendus erit. Dabis etiam et mulsam gargarizandum ex
                        decoctione puleii confectam uel illud quod dia pityrou uocant id est ex
                        cantabro, cuius confectionem superius ad tumores faucium scripsimus.</p>
                    <milestone unit="par" n="4"/>
                    <p>Diachrisma id est inlinimentum, quod appellant dia ton chelidonon, id est ex
                        hirundinibus, faciens ad synanchen et ad uniuersos tumores faucium, et
                        sordida ulcera in ore bene depurgat. Recipit autem hirundinum agrestium
                        exustarum dr. I, croci dr. II, spicae indicae et murrae dr. singulas, mellis
                        despumati partes duas, passi cretici partem unam. Oportet autem pullos
                        hirundinum paruo sale aspergere et in olla fictili crudos mittere et sic
                        opertos exurere.</p>
                    <milestone unit="par" n="5"/>
                    <p>Etiam et penicillos calida aqua expressos ori patientis et naribus alterna
                        mutatione oportet iugiter applicare, cum admonitione ut ad semet ipsum
                        aegrotus spiritum uaporis rapiat, quo possint interiora membra a Graecis
                        moria appellata relaxationis medelam percipere. Et sub mento gutturis
                        partes, quas Graeci antereona uocant, tribus seminibus in aqua mulsa
                        concoctis cataplasmabis, id est ex faeni graeci polline et tritici et lini
                        seminis. Dehinc et cerotarium confectum uisceribus uel uentri appones.
                        Recipit autem ceram et butyrum et adipem taurinum, uel porcinum si taurinum
                        non inueneris, omnium trium paria pondera, et galbani quod sufficit.
                        Conficies et uteris.</p>
                </div>
                <div type="cap" n="38">
                    <head><hi rend="bold">XXXVIII. Ad tetanicos</hi></head>
                    <milestone unit="par" n="1"/>
                    <p>1 Tetanica passio tres distantias cum uocabulis suis habere manifestum est.
                        Ex quibus una dicitur tetanos, alia emprosthotonos, tertia uero
                        opisthotonos. Et est tetanos, quam primam diximus, secundum ceruicem rectam
                        atque inflexibilem neruorum et musculorum tensio cum ingenti dolore.
                        Emprosthotonos autem in anteriore parte musculorum ceruicis et neruorum
                        efficitur contractio, ut etiam mentum fixum pectori uideatur, cum ingenti
                        dolore. Opisthotonos autem ad posteriorem partem musculorum et neruorum
                        ceruicis, quos tenontas uocant, efficitur contractio cum uehementi dolore.
                        Contingit frequenter ex antecedenti nimia perfrictione, quotiens plus
                        frigoris quam possit natura corporis ferre, sustinuerint laborantes, et
                        dorsalis medulla perfrixerit, quam Graeci noticon myelon uocant. Nam
                        Hippocrates in aforismis sic ait, omne frigidum dorsali medullae et neruis
                        esse hostile siue inimicum, quod autem calidum amicum.</p>
                    <milestone unit="par" n="2"/>
                    <p>In curationibus uero oportet omnes in brachio flebotomare ob nimietatem
                        doloris uel relaxationis faciendae causa, maxime si et plethoricum corpus
                        habuerint aegrotantes, quod nos latino sermone abundabile dicimus siue
                        multitudine suci plenum. Post haec chalastico lysiponio uteris. Et
                        conficitur sic. Resinae terebintinae, ysopi attici suci, cerae albae, omnium
                        trium uncias quaternas, galbani et opopanacis uncias singulas, olei ueteris
                        dr. III. Diligenter conficies. Si forte durior fuerit, cyprino oleo molli
                        pruna resolues et moues donec coaguletur. Tunc manu calefacta perungues, et
                        post perunctionem molli lana tutabis loca et fasciabis.</p>
                    <milestone unit="par" n="3"/>
                    <p>Sed oportet primo loca dolentia simul cum spina sacculo calido uaporare ex
                        cantabro uel tritici farina confecto et sudorem excitatum tenui et calefacto
                        linteolo detergere, et sic supra dicto medicamento perunguere. Dandum etiam
                        in potione et castoreum rutae foliis admixtum aut opopanacis obolis duobus
                        id est scripulo uno, uel ceteris potionibus ex castoreo confectis diurnis
                        diebus uti oportet.</p>
                    <milestone unit="par" n="4"/>
                    <p>Declinationis tempore etiam et cerotarium ex diaquilon confectum appones. Et
                        conficitur sic. Cerae, adipis porcini sine sale, diaquilon medicamenti,
                        omnium trium paria pondera in uno consolues lento uapore, et ab igne tolles
                        et moues donec coaguletur. Dehinc rades et uteris.</p>
                </div>
                <div type="cap" n="39">
                    <head><hi rend="bold">XXXIX. Ad emoptyicos</hi></head>
                    <milestone unit="par" n="1"/>
                    <p>Emoptyicos Latini sanguinem spuentes appellant. Quos autem in passione
                        constitutos, si forte ex respiratorio interaneorum membro, quod Graeci
                        anapneusticon morion uocant, sanguinis fuerit fluor, sequitur tussicula
                        uehemens, aliquando parua, cum sanguinis supernae educationis reiactatione,
                        quam Graeci ematos anagogen uocant. Sin uero ex faucibus et uua contigerit,
                        praeter tussiculam simpliciter sicut ex ore cum excreatione despuitur.</p>
                    <milestone unit="par" n="2"/>
                    <p>Et secundum colorem uel substantiam supra dictus sanguis ostenditur locis ex
                        quibus feratur. Quod si fuerit nigellus cum mediocri quantitate, ex minutis
                        uenis significatur. Si uero flauus fuerit et cum ingenti impetu et abundans
                        fuerit, exclusus ex arteriis uenis esse manifestatur. Si uero nigellus
                        fuerit et ueluti glebosus, quem Graeci thrombumenon uocant, cum modico
                        dolore, de thoracis parte ferri ostenditur. Si autem sine ullo dolore cum
                        ingenti tussicula et anhelitu rubens et tenuis scatens et spumosus sanguis
                        fuerit emissus, manifestissime de pulmone ferri cognoscitur. Aliquibus uero,
                        si forte aetate iuuenes fuerint patientes, etiam malarum modicus rubor in
                        uultu ostenditur. Et sicut Galenus in diagnostice ait, ex stomacho et uentre
                        si fuerit, euomitur, si ex renibus et uesica, mingitur, si ex intestinis,
                        egeritur.</p>
                    <milestone unit="par" n="3"/>
                    <p>Et sunt differentiae fluoris sanguinis numero quattuor quibus fieri solet.
                        Aliquando secundum disruptionem uenarum efficitur, aliquando secundum
                        esudationem ipsarum uenarum, aliquando secundum osculationem, quam Graeci
                        anastomosin uocant, siquidem perforatione facta ueluti ex orificio sanguinem
                        emittant, aliquando secundum putredinem. Et contingit frequentius ex
                        percussu aut nimia exclamatione aut ingentis altitudinis casu aut
                        ulceratione facta aut colligatione gutturis uiolenter ingesta aut nimia
                        plenitudine sanguinis.</p>
                    <milestone unit="par" n="4"/>
                    <p>Curationis uero tempore si ex plenitudine sanguinis uena fuerit rupta, et
                        ipse qui patitur naturam siue temperantiam corporis, quam Graeci crasin
                        appellant, calidam habuerit, quam Galenus libris peri craseon appellatis, in
                        quibus de temperantia corporis scribit, hoc modo intellegi docuit. Ait enim
                        ex Hippocratis sententia corpora quae uastiores uenas habuerint calidioris
                        esse naturae et quae angustiores frigidioris. Ergo calidum corpus si signis
                        supra memoratis aegrotus ostenderit, in brachio flebotomandus erit. Sic enim
                        poterit uena extrinsecus releuata adhibitis potionibus colleticis
                        intrinsecus conglutinari. Apponendum etiam et diaiteon emplastrum aut
                        finicine Galeni quam dia chalciteos dicit, aut certe illa quae a Graecis e
                        barbaros appellatur in duabus alutis inducta, una in pectore et lateribus et
                        altera a tergo inter scapulas, quod metafrenon dicunt. Dehinc refectionem
                        dabis panem posca frigida infusum. Aut orizam elixatam cum modico aceto
                        dabis frigidam. Hieme uero tepidam cum uino styptico dabis, et cetera quae
                        similiter constringere uel conglutinare possint.</p>
                    <milestone unit="par" n="5"/>
                    <p>Etiam et potiones aptissimas dabis quae ualeant uenas conglutinare, ut est
                        polygoni herbae radicis: decoques in aqua usque ad tertiam partem et addes
                        cummi diligenter tritum sufficienti modo, et potui dabis hieme tepidum
                        aestate frigidum. Aliud. Pumicem leuiorem aut ros syriacum in uino austero
                        decoques in cacabo nouo et exinde ieiunis potionem unam et alteram ad
                        uesperam dabis, similiter aestate frigidam hieme tepidam. Aliud. Gesaster et
                        amylum cum posca propinantur. Aliud. Ptisana cum adipe caprino recente, et
                        symfyti herbae radices concoctas, comedenda datur. Aliud. Symfyti herbae
                        radicis siccae partes duas, gesasteros et amyli partes singulas: dabis
                        coclearium unum cum aqua frigida, hieme tepida. Aliud. Picis siccae partes
                        duas, specularis assati partem unam teres et exinde ieiuno dabis coclearium
                        unum siue hieme siue aestate cum posca frigida. Aliud. Diasfongon ad narium
                        sanguinis fluxum superius scriptum similiter dabis. Aliud. Cummi in ore
                        retentum et cum paulatim defluxerit transuoratum sanguinem abstinet. Aliud.
                        Bulbos aut cocleas elixas cum modico aceto comestas; mirifice operantur.
                        Habent enim colleticam uirtutem id est glutinatoriam.</p>
                    <milestone unit="par" n="6"/>
                    <p>Aliud. Emoptyicis trociscos dielectrum ex succino cum decoctione myrtae aut
                        rosae siccae aut plantaginis suco admixta posca potui dabis. Sin uero cum
                        ingenti tussicula fuerit sanguinis emissio, uespertino tempore trociscum
                        trigonum cum posca dabis, et sanabis.</p>
                    <milestone unit="par" n="7"/>
                    <p>Trociscus diasymphytum faciens ad sanguinis supernae educationis
                        reiactationem, quam Graeci ematos anagogen uocant. Recipit autem gesasteros,
                        balaustii, cummi, hypoquistidis suci dr. quaternas, turis masculi dr. octo,
                        lemnias sfragitidos et symphyti herbae radicis siccae dr. duodenas.
                        Plantaginis suco colligitur, et trocisci informantur drachmarum singularum.
                        Ex quibus unum dabis cum decoctione rosae ac myrtae siccae aut plantaginis
                        suco cum posca.</p>
                    <milestone unit="par" n="8"/>
                    <p>Aliud. Anagargarisma ischemon appellatum id est retinens sanguinem, si forte
                        de faucibus aut uua contigerit. Rosam siccam, senticem uiridem, myrtam
                        nigellam siccam, gallas omfacitidas leuiter quassatas, simul omnia decoques
                        in posca et dabis gargarizandum, aestate frigidum hiberno tepidum.</p>
                </div>
                <div type="cap" n="40">
                    <head><hi rend="bold">XL. Ad pthisicos</hi></head>
                    <milestone unit="par" n="1"/>
                    <p>Est autem pthisica passio ulceratio pulmonis et thoracis cum defluxione
                        corporis. Sed illam ueterem peiorem atque insanabilem ueteres dicunt quae
                        fuerit pulmonis et secundum aetatem iuuenibus magis quam senibus creata,
                        siquidem iuuenilis aetas sui feruorem erigens in tumorem putrefaciat et
                        sordidet ulcera supra dicta. Efficitur ex antecedenti sanguinis
                        reiactatione, quam Graeci ematos anagogen dicunt, aut per longam tussiculam
                        reumatizato pulmone aut thorace, aut interna collectione quam empyema
                        dicunt, cum forte sursum eruperit et minime per inferiores partes fuerit
                        desiccata.</p>
                    <milestone unit="par" n="2"/>
                    <p>Sequitur autem laborantes totius corporis defluxio uel cum nimia macie uirium
                        consumptio, febricula tenuis aliquando iugis aliquando intercapedinata, quam
                        Graeci dialiponta uocant, tussicula etiam et flegmatis reiactatio. Dehinc
                        peiorante passione putidum et purulentum supra dictum flegma excluditur.
                        Capilli etiam capitis defluunt et si in pulmone fuerit ulceratio malarum
                        rubor in uultu ostenditur, et digitorum capita robusta efficiuntur cum
                        obuncatione unguium, quam Graeci gryposin uocant.</p>
                    <milestone unit="par" n="3"/>
                    <p>In curationibus uero oportet in principio adhibere quae ualeant ulcera
                        sordida depurgare et ipsorum locorum patientium tumorem mitigare. Hoc est
                        faenum graecum coques eodem modo quo superius ad tussiculam aridam
                        conscripsimus, et cum modico melle despumato dabis ieiunis et ad uesperam.
                        Sed si plus eundem sucum operari uolueris, in secunda aqua addes irin
                        illyricam et ysopi comam sufficiente modo, et admixto modico melle similiter
                        dabis. Aliqui uero pro melle caricas pingues supra dictis speciebus
                        adiungunt et in uno coquunt.</p>
                    <milestone unit="par" n="4"/>
                    <p>Alia potio diorobum appellata id est de eruo. Et conficitur sic. Eruum rubrum
                        pridie aqua infundes, alia uero die testa ignita torrefacies moderate ut non
                        ardeat et diligenter siccabis et moles manuali mola, nam Graeci chiromylon
                        uocant, et ipsum pollinem tenui cribello traicies, et ex ipso puluere dabis
                        coclearium unum cum mulsa calida ieiunis et ad uesperam. Aliquando uero in
                        tribus partibus pollinis adduntur ysopi et iris illyricae partes singulae,
                        et similiter ut supra datur.</p>
                    <milestone unit="par" n="5"/>
                    <p>Aliud diorobum electuarium. Murrae, croci dr. singulas, amygdali amari unc.
                        I, erui rubri pollinis unc. V, mellis despumati quod suffecerit.</p>
                    <milestone unit="par" n="6"/>
                    <p>Aliud pthisicis et maxime de thorace. Butyri recentis partes duas, mellis
                        despumati partem unam in uno commisces et exinde dabis coclearium unum
                        ieiunis.</p>
                    <milestone unit="par" n="7"/>
                    <p>Aliud pthisicis conueniens. Lac asininum seu caprinum uel ouillum tepefactum
                        cum modico melle ieiunos potabis. Et cum simila liquidius coctum in pulmento
                        dabis. Aut ptisanam cum capitibus porrorum uel butyrum concoctum similiter
                        dabis. Aliquando admisces et modicum mellis et sic dabis.</p>
                    <milestone unit="par" n="8"/>
                    <p>Aliud. Agnina uel haedina capita, uel pedes quos appellant cephalopodas et
                        ipsa corda concocta et comesta mirifice operantur. Vires enim depositas
                        plurimum erigunt.</p>
                    <milestone unit="par" n="9"/>
                    <p>Aliud ad tussiculam medicamentum quod appellant diaprassium, id est ex
                        marrubio, pthisicis conueniens. Et conficitur sic. Marrubii herbae uiridis
                        et ysopi et puleii sicci, omnium trium unc. binas, iris illyricae unc. I,
                        strobilos uirides II, aquae sextarios sex, mellis sextarium I, passi
                        dimidium sextarium, caricas pingues numero quindecim, omnia praeter irin
                        illyricam ante biduum infundes in aqua et tertia die coques usque ad tertiam
                        partem et post haec ab igne tolles. Herbas expressas proicies et sucum
                        diligenter liquabis et exinde accipies sextarios II et ei adiunges mel et
                        passum et lento igne coques et electuarium facies in similitudinem mellis
                        mediocriter crassioris et tunc tolles ab igne et superasperges irin
                        illyricam contusam et tenuissime cretam et moues donec infrigidet et repones
                        in uitreo uase et exinde laborantibus dabis ieiunis et ad uesperam coclearia
                        singula.</p>
                    <milestone unit="par" n="10"/>
                    <p>Et postquam ex sputis limpidioribus uel certe non male redolentibus agnoueris
                        ulcera fuisse purgata, trigono trocisco uel alio quolibet simillimae
                        uirtutis in potione dato cicatricem induces. Etiam extrinsecus medicamentum
                        epuloticon appones, id est quod ualeat in cicatricem ducere, ut est
                        finicine, duabus alutis inductum. Vnam in pectore et lateribus et alteram a
                        tergo inter scapulas, ut supra dixi, appones et sanabis.</p>
                </div>
                <div type="cap" n="41">
                    <head><hi rend="bold">XLI. Ad asthmaticos</hi></head>
                    <milestone unit="par" n="1"/>
                    <p>Asthmatici dicuntur latino sermone anhelosi uel suspiriosi. Nam et dyspnia a
                        Graecis dicitur id est difficultas respirationis, et orthopnia aliter
                        dicitur, si quidem recto schemate iacentes praefocentur aegroti. Et est
                        passio reumatismus ab arteria defluens in pulmonem, unde subito ad
                        digestionem ciborum laborantes grauati malfiunt ut etiam nimia thoracis
                        oppressione frigidum aerem haurire cupiant. Et fit uel nascitur ex
                        antecedenti profunda perfrictione et ex multo cibo accepto et indigestione
                        frequenti et plurimo concubitu.</p>
                    <milestone unit="par" n="2"/>
                    <p>Curationis tempore si grandis impetus fuerit passionis et plethoricum corpus
                        aegrotus ostenderit id est multitudine suci plenum, in brachio flebotomabis.
                        Sed si forte uirium imbecillitas uel aetatis aut temporis qualitas flebotomi
                        usum prohibuerit, inter scapulas circa spondyli locum scarifabis et per
                        cucurbitae raptum sufficientem sanguinem detrahes.</p>
                    <milestone unit="par" n="3"/>
                    <p>Et si ex nimio frigore contigerit hiemis tempore faciente, sacculo calefacto
                        ex tritici farina et erui in decoctione marrubi concocta diligentissime
                        uaporabis circa stomachum, et totum pectus subter perungues chalastico
                        superius in passione tetanica memorato cyprino oleo resoluto, et post
                        uaporationem lanis mundis operies et fasciabis.</p>
                    <milestone unit="par" n="4"/>
                    <p>Electuarium dia tu silfiu a Graecis appellatum dyspnoicis conueniens. Recipit
                        autem squillae medii et ysopi unc. binas, urticae seminis et polii cretici
                        unc. singulas, silfii seminis dr. I, caricas pingues decem, strobilos
                        uirides II, aquae sextarios sex, mellis despumati sextarium unum. Conficies
                        sicut diaprassium superius in pthisica passione conscriptum et exinde dabis
                        mane ieiunis coclearium unum et alium ad uesperam.</p>
                    <milestone unit="par" n="5"/>
                    <p>Aliud dyspnoicis. Abrotanum, uuam passam, rutam simul in aqua decoques,
                        liquabis et potui dabis.</p>
                    <milestone unit="par" n="6"/>
                    <p>Aliud. Si forte nimietas redundantis humoris fuerit, trocisco hypocapnisto
                        uteris id est suffumigatorio, quem superius ad desiccationem humorum ad
                        tussim humidam scripsimus.</p>
                    <milestone unit="par" n="7"/>
                    <p>Antidotum Antipatri ex catatopon, quo usus est Galenus ad uniuersas tusses et
                        dyspnias. Recipit autem storacis isaurici dr. VI, resinae terebintinae dr.
                        IIII, opopanacis et galbani et iris illyricae dr. quaternas, murrae dr. II
                        S, iusquiami seminis albi obolos quattuor. Melle despumato colligitur et
                        post sex menses exinde datur in potione fabae aegyptiae magnitudo uel
                        quantitas. Alii uero pro resina sulphuris uiui mittunt dr. I diligenter
                        facientes, quia non solum plus operatur cum sulphure, uerum etiam et cum in
                        aqua resoluitur ut detur, resina faciente glutinosum efficitur ut minime
                        soluatur.</p>
                    <milestone unit="par" n="8"/>
                    <p>Si uero in capite originem passionis senseris, certo tempore cyclico modo,
                        sicuti superius in cephalaea passione scripsimus, ipsum caput cum uicina
                        sibi subiecta membrana curabis et sanabis.</p>
                </div>
                <div type="cap" n="42">
                    <head><hi rend="bold">XLII. Ad stomachi passiones</hi></head>
                    <milestone unit="par" n="1"/>
                    <p>Stomachicam passionem ueteres reumatismum stomachi dicunt siue humectationem,
                        quam pladarosin uocant. Sequitur autem in passione constitutos iugis
                        salivarum sputus, fastidium et nausia uel reiectatio, uomitus etiam
                        frequenter aliquando felliti aliquando flegmatici, articulorum perfrictio,
                        pulsus paruitas, quam microsfyxian uocant, et circa superiores thoracis
                        partes sudoris emissio.</p>
                    <milestone unit="par" n="2"/>
                    <p>In curationibus autem oportet adhibere cataplasma quod appellant dia tu
                        absinthiu ad debilitatem et humectationem et fastidium stomachi. Recipit
                        autem carnes tunsas palmarum numero XXXVI, id est in una die XII, aloes
                        epatites, absinthii pontici, mastices, omnium trium unc. singulas semis,
                        pollinis polentae partes tres et lini seminis partem unam. Concoques cum
                        calida et modico oleo nardino, aut certe melino si aestas fuerit, et
                        cataplasmabis. Et post cataplasma, si forte hiemis fuerit tempus, lanis
                        mundis operies et fasciabis.</p>
                    <milestone unit="par" n="3"/>
                    <p>Dehinc postquam dies cataplasmatis expleueris, epithimate diameliloto uteris.
                        Est namque tonoticon et sympepticon medicamentum, id est confortatorium et
                        condigestorium. Facit et ad debilitatem et ad tensionem stomachi passiones,
                        et hepaticis et spleneticis. Est autem et podagricis optimum. Et conficitur
                        sic. Fascis gallici, cyperi, murrae, ammoniaci, iris illyricae, omnium
                        specierum quinque dr. octonas, croci, aloes, dr. quaternas, meliloti unc.
                        III, resinae colophoniae unc. VI, cerae et olei cyprini libras singulas,
                        aceti quod suffecerit. Crocum uero et murram et aloen et ammoniacum cum
                        aceto conteres et sic conficies.</p>
                    <milestone unit="par" n="4"/>
                    <p>Alia cura stomachi ad causas supra scriptas, ut embrocismo curentur id est
                        olei infusione foueantur. Primo facies duas embrocas laneas a quactiliario
                        in modum spaerae formatas, aut certe si ad praesens non fuerit, simpliciter
                        ad horam de lana facies, etiam et unum quactile tenue, quod stomachum et
                        praecordia simul et uentrem operiat. Sed si forsitan et ipsum minime
                        occurrerit, dibafos purpureos diligenter consutos similiter facies. Et ipsum
                        oleum de quo foueas conficies sic. Absinthii pontici unc. I S aut multum
                        duas, aloes, styracis, mastices, omnium trium scr. quaternas, uini ueteris
                        et olei spani ex aequali modo quantum suffecerit. Omnes species pridie
                        infusas coques lento igne in cacabo aeneo stagnato donec uinum consumatur,
                        non tamen nimis ne oleum ardeat.</p>
                    <milestone unit="par" n="5"/>
                    <p>Et ipsum oleum liquatum mittes in gillone, et quando curare uolueris, ipsum
                        primo laborantem supino schemate aequalem super laneo stramine iacere facies
                        cruribus competenter collectis, tunc praecordia et stomachum quactili
                        operies, et sic ipsum gillonem in olla feruenti calidae summittes ut oleum
                        ferueat tantum quantum digitus hominis sufferre potuerit, et sic blande
                        stomachum embrocabis. Et cum ex parte oleum tepuerit quod stomacho
                        infuderis, iubebis de embrocis laneis suprascriptis ambobus ministris ex
                        utroque laterum astantibus celeriter rapi, et in singula uasa munda
                        exprimes, et iterum plus calidius oleum infundes. Hoc tam diu facies quam
                        diu stomachus diligenter ipsa infusione foueatur. Et postquam foueris
                        diligenter deterges et purpura sicca operies et fasciabis. Hoc autem per
                        dies numero tres facies. Per singulos dies ipsum oleum recalefacies.</p>
                    <milestone unit="par" n="6"/>
                    <p>Illud praeterea admonendum, si forte mulier fuerit quae curatur, ut storacem
                        prohibeas, ne iocundo odore matrix inuitata ad stomachum leuetur. Solet enim
                        haec passio frequenter fieri, stomacho per nausiam uerso, secundo uel tertio
                        mense praegnantibus rudibus ad conceptum aut certe post longum temporis
                        partum concipientibus. Et similiter ut reumatismum stomachi inferius
                        scriptum curabis.</p>
                    <milestone unit="par" n="7"/>
                    <p>Si uero duritia fuerit stomachi et praecordiorum tensio, in primis erit
                        cataplasmandum ex faeni graeci polline et pane sicco et lini semine et
                        maluae semine. Coquuntur in uno cum aqua et oleo modico et melle, et
                        apponitur.</p>
                    <milestone unit="par" n="8"/>
                    <p>Item uero addes adipes porcinos sufficiente modo, et post dies cataplasmatis
                        expletos malagma Amythaonis a Graecis appellatum appones, id est Amythaonis
                        patris Melampi. Facit ad praecordiorum distensiones, dissoluit omnem
                        duritiam, facit et ad difficilem motum articulorum. Est etiam et spleneticis
                        diaforeticum medicamentum, et conficitur sic. Ammoniaci unc. II, bdellii,
                        resinae terebintinae, galbani, omnium trium specierum unc. singulas, cerae
                        unc. IIII S, turis masculi et murrae dr. quaternas, olei cyprini dr. IIII S.
                        Conficies et uteris.</p>
                    <milestone unit="par" n="9"/>
                    <p>Aliud quod appellatur a Graecis picra Galeni, id est amara, faciens ad
                        duritiam et ad debilitatem et oppressionem stomachi, quam dyspepsian uocant,
                        et ad fastidium et ad humoris malignitatem, quam cacochymian uocant, et
                        illis qui obtunsionem uisus ab stomacho patiuntur. Et conficitur sic.
                        Accipit aloes epatites dr. I et scr. I, cassiae fistulae, xylobalsami,
                        mastices, asari, croci, spicae indicae, cinnamomo, omnium septem specierum
                        scr. singulos semis. Tundes et tenuissime cernes et dabis coclearium unum
                        cum calida aqua ieiunis.</p>
                    <milestone unit="par" n="10"/>
                    <p>Sin uero reumatismus fuerit stomachi, quem incontinentia cibi uel frequenti
                        uomitu plurimi humoris cognosces, omfacion in potione datum abstinet
                        uomitum.</p>
                    <milestone unit="par" n="11"/>
                    <p>Aliud ad stomachum confortandum et uomitum abstinendum. Rosam siccam,
                        absinthii pontici comam, aloen, alumen scissum, crocum, masticen, omnia ad
                        modum mittes, et quae tundenda sunt tundes et quae terenda sunt teres, et
                        tenuissime cernes. Tunc albore oui tenui stomachum tanges et super asperges
                        et purpura operies et fasciabis.</p>
                    <milestone unit="par" n="12"/>
                    <p>Quod si minus ualuerit, cataplasmate uteris ex palmulis et malis cydoniis et
                        inanthi et alumine liparo id est liquido et polentae polline et modico
                        rosaceo adiuncto et seminis lini modico, cum aqua coques et cataplasmabis,
                        et post dies cataplasmatis expletos epithimate tonotico uteris id est
                        confortatorio. Croci scr. VI, absinthii pontici comae scr. II, dactylos
                        nicolaos numero quinque, cerae dr. III, olei nardini dr. VI, uini spatitus
                        quod sufficit.</p>
                    <milestone unit="par" n="13"/>
                    <p>Ad stomachi dolorem mitigandum medicamentum appellatum a Graecis anodinon.
                        Recipit seminis apii partem unam, feniculi seminis et cumini torrefacti
                        partes binas. Hieme uero addes et piperis modicum. Tundes et tenuissime
                        cernes, et exinde dabis in potione uini ascalonii mixti calidi coclearii
                        unius quantitatem.</p>
                    <milestone unit="par" n="14"/>
                    <p>Sin uero paresis fuerit stomachi id est paralysis — agnoscitur autem haec
                        passio quotiens aegroti plurimo fastidio laborauerint tempore prolixo,
                        cessante corporis nutrimento, quam Graeci atrofian uocant — ob diligentiam
                        uero curationis oleo rutaceo admixto butyro tepefacto in anteriori et
                        posteriori parte stomachum diurnis diebus perungues et lanis mundis loca
                        tutabis et fasciabis. Etiam et per inferiores podicis partes iniectum
                        magnifice facit.</p>
                    <milestone unit="par" n="15"/>
                    <p>Ad stomachi defectum. Vinum nigellum et fortissimum et carnosum calefacies in
                        uase nouo testeo aut certe aeneo stagnato, et exinde spongiis duabus
                        latioribus ac rudibus et concauatis alterna mutatione ipsum stomachum diebus
                        tribus aut quinque ieiunis uaporabis. Aliquando uero si plus uirtutis ipsum
                        uinum habere uolueris, quo possit uires laborantis depositas erigere,
                        species tonoticas admisces, id est mastices grana sufficientia, absinthium
                        ponticum, aloen, squinanthum, storacem, omnia ad modum mittes et coques in
                        uino et sic uaporabis. Hieme uero postquam uaporaueris, et nardino oleo
                        calido summisso et diligenter calefacto perungues et sic purpura operies et
                        ut dixi fasciabis.</p>
                    <milestone unit="par" n="16"/>
                    <p>Trociscus faciens ad stomachi atoniam et ad uentris reumatismum infantibus.
                        Masuca confecti de uitibus nondum mustariis, maciros corticis robusti quem
                        profert India terra, balaustii, mannae turis, erices carpu, absinthii
                        pontici suci dr. senas, acaciae, hypoquistidos suci, lapathii seminis,
                        myrtae nigrae granatorum siccorum, ros syriaci, omnium quinque dr. quaternas
                        uino myrtino colliges et in usum ad nausiam pueris minoribus teres cum aceto
                        et oleo melino, hieme nardino, et lines stomachum hieme tepido, aestate
                        frigido, et super purpura operies et fasciabis. Ad reumatismum uero uentris
                        cum oleo lentiscino et aceto, et similiter purpura operies et fasciabis.</p>
                    <milestone unit="par" n="17"/>
                    <p>Ad stomachi perfrictionem et singultum. Dia trion pipereon antidotum inferius
                        scriptum in modum fabae cum calida aqua ieiunis dabis. Aut filonium
                        antidotum cum frigida apiata dabis, hieme cum tepida. Sin uero ex calido
                        humore circa digestionis tempus cum morsu et flaccore stomachi singultus
                        fuerit natus, aqua tepida plurima patientes potabis, et postquam dederis
                        immissis in ore pennis uomitum prouocabis. Etiam et sternutationem similiter
                        prouocabis. Sin uero ex plenitudine humorum fuerit singultus praeter febrem
                        acutam, purgatorium dabis, si tamen uirium qualitas fuerit suffragata, sin
                        minus acriori clystere uentrem deduces.</p>
                    <milestone unit="par" n="18"/>
                    <p>Ad stomachi uentositatem siue inflationem et tensionem polii cretici
                        manipulum unum in aqua decoques et ipsam decoctionem ieiunum potabis. Aut
                        nepetae aut mentae decoctionem admixto modico melle et piperis grana
                        triginta potui dabis. Et post haec epithima dia spermaton Filagrii appones.
                        Et conficitur sic: cardamomi, cyperi, herbae sabinae, nitri, bacarum lauri,
                        cassiae fistulae, meliloti, faeni graeci pollinis, fascis gallici, seminis
                        apii, samsuci, anesi, panacis radicis, omnium tredecim uncias ternas,
                        ammoniaci guttae et resinae terebintinae uncias senas, mellis, olei nardini,
                        adipis taurini, cerae, omnium quattuor libras singulas.</p>
                    <milestone unit="par" n="19"/>
                    <p>Aliqui uero pro oleo nardino cyprinum mittunt et pro radice panacis
                        opopanacem. Et si ad praesens terebintina non fuerit, colofoniam mittunt.
                        Addunt olei dr. III, aceti quod suffecerit ad conterendum. Ammoniaci gutta
                        sola siue cum opopanace facit ad uniuersas inflationes stomachi uel
                        uentositates et epatis et splenis, et ad omnia magnum est medicamentum.</p>
                    <milestone unit="par" n="20"/>
                    <p>Aliud epithima diasamsucum appellatum similia medens. Recipit samsuci et
                        bacarum lauri siccarum et faeni graeci moliti omnium trium libras singulas,
                        nitri dr. II S, storacis calamitae optimi dr. III, cerae olei cyprini libras
                        singulas semis, resinae terebintinae libras duas. Quae sunt sicca diligenter
                        tundes et cernes et sic solubilibus resolutis superasperges, et moues donec
                        coagulentur.</p>
                    <milestone unit="par" n="21"/>
                    <p>Ad uomitum constringendum de Vindiciani Afri. Mastices et uuae passae
                        enucleatae uncias singulas, cumini leuiter torrefacti scr. III, omnia in uno
                        contundes, et panno inductum sicut emplastrum stomacho impones.</p>
                </div>
                <div type="cap" n="43">
                    <head><hi rend="bold">XLIII. Ad splenis passionem</hi></head>
                    <milestone unit="par" n="1"/>
                    <p>Est autem splenetica passio causatio in splene quae contingit cum
                        insurrectione. Sequitur patientes extantia et dolor circa sinistram
                        praecordiorum partem et fastidium et corporis totius mala habitudo, quam
                        Graeci cachexian uocant.</p>
                    <milestone unit="par" n="2"/>
                    <p>Curationis uero tempore flebotomia in manu sinistra adhibita circa medium
                        digitum minorem desinit splenis extantia.</p>
                    <milestone unit="par" n="3"/>
                    <p>Trociscus ex Filagrio conueniens spleneticis et orthopnoicis id est is qui ab
                        splene anhelitum patiuntur uel recto schemate iacentes praefocantur.
                        Traditur enim quod per urinam splenem attenuet et extantiam ipsius deducat.
                        Accipit autem struthii herbae radicis siccae et capparis radicis siccae
                        corticis et chamaedryos et panacis radicis et tamaricis seminis, omnium
                        quinque paria pondera: cum aceto squillitico colliguntur et trocisci
                        singularum drachmarum informantur et in umbra exsiccantur. Ex quibus unum
                        ieiunis cum oxymelle et apiata calida dabis.</p>
                    <milestone unit="par" n="4"/>
                    <p>Aliud ad splenem. Filonium antidotum cum frigida aqua apiata ieiunis dabis,
                        hieme uero cum tepida, et postquam dederis, supra eandem partem aegrotum
                        iacere iubebis ita ut manus ipsius iacentis post dorsum habeat
                        positionem.</p>
                    <milestone unit="par" n="5"/>
                    <p>Potio ad splenem quae per urinam longi temporis splenem attenuando deducit.
                        Betonicae herbae tritae dr. III cum uini nigri cyatis III et calidae
                        tantumdem potui dabis per dies III aut V in mense.</p>
                    <milestone unit="par" n="6"/>
                    <p>Item alia potio ad splenem et ad initia hydropis quae per uentrem soluendo
                        humorem deducit. Ebuli herbae uiridis radices eximito de terra et excutiens
                        lauare noli. Quod duobus digitis comprehendis, uel tribus si plurimum
                        humoris deducere uolueris, conterito ex uino ueteri et potui dato: mirifice
                        sanabis.</p>
                    <milestone unit="par" n="7"/>
                    <p>Item alia potio ad splenem. Hederae radicem et capparis radicis corticem
                        uiridem uel siccam decoques competenter in uino styptico usque ad tertiam
                        partem et ex ipso liquore ieiunis dabis calicem I minorem.</p>
                    <milestone unit="par" n="8"/>
                    <p>Aliud. Hederae folia uiridia et nepetam uiridem, quam calaminthen uocant, et
                        puleium et squillae medium decoques competenter in aceto acri. Post haec
                        proicies herbas et in ipsam decoctionem mittes hordei pollinem et erui et
                        faeni graeci, et his sacculo inclusis splenem uaporabis, et post
                        uaporationem cyprinum oleum cum aceto et nitro aut sale trito ex aequali
                        modo simul feruefacies et in lanis redactum patienti loco appones, et
                        fasciabis.</p>
                    <milestone unit="par" n="9"/>
                    <p>Aliud spleneticum medicamentum desiccatorium et confortatorium ad splenis
                        debilitatem et infusionem humoris, a Graecis citrinon appellatum. Recipit
                        cerae, ammoniaci guttae uncias senas, resinae frixae libram I, auripigmenti,
                        aluminis scissi, olei ueteris, omnium trium uncias singulas et semis, aceti
                        acrioris quod sufficit.</p>
                    <milestone unit="par" n="10"/>
                    <p>Aliud ad uentositatem splenis. Epithimate dia spermaton aut diasamsuco uteris
                        superius ad uentositatem siue inflationem stomachi scriptis.</p>
                    <milestone unit="par" n="11"/>
                    <p>Aliud ad duritiam splenis uel saxietatem, quam scirrosin dicunt. Malagma
                        Amythaonis appones quod superius ad duritiam stomachi scripsimus.</p>
                    <milestone unit="par" n="12"/>
                    <p>Aliud ad duritiam splenis. Tus masculum et ammoniaci guttae aequali pondere
                        teres diligenter, et frequenter sucum supermittes coliculi ex foliis
                        uiridioribus expressum ut efficiatur in similitudinem emplastri, et inductum
                        in charta uel aluta spleni appones.</p>
                    <milestone unit="par" n="13"/>
                    <p>Si uero in aegritudine cum febre acuta fuerit splenis causatio, tribus diebus
                        cataplasmabis ex faeni graeci polline et hordei partibus singulis et lini
                        seminis partibus duabus cum aqua et rosaceo et modico melle concoctis. Et
                        oxymel ieiunis cum apiata dabis, et post dies cataplasmatis expletos Nileos
                        splenicon lexipyreton appones. Et conficitur sic. Cerae, ammoniaci guttae,
                        olei rosacei unc. III, croci dr. IX, aloes dr. VI. Aliqui tamen croci dr. VI
                        mittunt. Aceti quod sufficit ad conterendum crocum et guttam ammoniaci.</p>
                </div>
                <div type="cap" n="44">
                    <head><hi rend="bold">XLIV. Ad epaticam passionem</hi></head>
                    <milestone unit="par" n="1"/>
                    <p>Est autem epatica passio causatio in epate, quae contingit cum tumore
                        uiscerum. Haec signa laborantes secuntur. Est dolor dextrae partis et
                        extantia uiscerum et tumor. Dehinc cum passio creuerit, indigestio
                        frequenter nascitur.</p>
                    <milestone unit="par" n="2"/>
                    <p>In curationibus uero flebotomia in brachio dextro in uena caua media secundum
                        uires patientis adhibita utilis comprobatur.</p>
                    <milestone unit="par" n="3"/>
                    <p>Aliud. Tritici farina in decoctione absinthii et aneti cocta et apposita in
                        sacculo inclusa dolorem mitigat.</p>
                    <milestone unit="par" n="4"/>
                    <p>Aliud. Artomeli cataplasma adhibitum est ualde utillimum.</p>
                    <milestone unit="par" n="5"/>
                    <p>Aliud. Absinthii pontici infusione ieiunum potabis.</p>
                    <milestone unit="par" n="6"/>
                    <p>Aliud. Costum ieiunis masticandum dabis, ut ipsum humorem inglutiant. Et in
                        eodem latere aegrotum iacere iubebis.</p>
                    <milestone unit="par" n="7"/>
                    <p>Aliud. Sanguisugae dolenti loco appositae mirifice operantur.</p>
                    <milestone unit="par" n="8"/>
                    <p>Aliud. Trociscus dia ton picron amygdalon appellatus ad conclusionem siue
                        obtrusionem epatis, quam enfraxin uocant. Petroselini, costi, gentianae,
                        amygdalarum amararum, anisi, aloes epaticae, absinthii pontici comae, omnium
                        VII paria pondera aqua colliges et facies trociscos drachmarum singularum,
                        ex quibus dabis unum ieiunis non febrientibus cum uino mixto, febrientibus
                        uero cum aqua calida. Et in ipsa parte facies iacere laborantes.</p>
                    <milestone unit="par" n="9"/>
                    <p>Antidotum tonoticon id est proficiens aduersus debilitatem epatis. Recipit
                        spicae indicae, costi, gentianae, inulae campanae, omnium IV dr. binas, rei
                        pontici dr. I, mellis despumati dr. III. Dabis in modum auellanae cum uino
                        mulso ex modico melle confecto, febrientibus uero cum decoctione apii.</p>
                    <milestone unit="par" n="10"/>
                    <p>Potio epatica ad enfraxin epatis. Costi, ireos illyricae, ladani omnium trium
                        unc. singulas, piperis grana numero XXVIIII. Si uero ladanum non inueneris,
                        faeni graeci leuiter torrefacti et molti pollinem mittes, tundes et cernes
                        omnia tenuissime, et dabis coclearium I ieiunis non febrientibus
                            <supplied>cum uino mixto, febrientibus</supplied> uero cum aqua
                        calida.</p>
                    <milestone unit="par" n="11"/>
                    <p>Cataplasma ad enfraxin epatis. Afronitri cibaria numero XV, lini seminis
                        centum, hordei ducenta, calidae et olei quod sufficit.</p>
                    <milestone unit="par" n="12"/>
                    <p>Aliud ad duritiam et tumorem epatis. Centauriam, anetum, asfodili radices et
                        papaueris capitella decoques in oleo et modica aqua, et ex eodem oleo lanas
                        appones.</p>
                    <milestone unit="par" n="13"/>
                    <p>Sed si forte apostema in epate fuerit natum, quod ex praecedentibus signis in
                        empyemate superius memoratis agnoueris, diureticis potionibus idem apostema
                        per urinam purgabis, hoc est graminis radicis mundae, feniculi radicis
                        corticis, dauci cretici seminis, id est pastinacae hortensis, petroselini
                        macedonici, asari, ysopi, inulae. Haec singillatim aut simul in aqua
                        decoquenda, et ipsa decoctio data per urinas ducit.</p>
                    <milestone unit="par" n="14"/>
                    <p>Cataplasma diureticon id est urinale ad idem et ad dolores ex perfrictione
                        natos. Pollinis tritici et lini seminis et faeni graeci paria pondera,
                        cymini seminis, seminis feniculi, ameos id est seminis uilicionis, bacarum
                        lauri, dauci cretici, omnium quinque uncias singulas semis, caricas pingues
                        numero XV cum aqua et melle et modico oleo coques et appones, et post
                        cataplasma dia spermaton epithimate uteris aut diasamsuco superius ad
                        uentositatem stomachi scripto.</p>
                </div>
                <div type="cap" n="45">
                    <head><hi rend="bold">XLV. Ad renum dolorem</hi></head>
                    <milestone unit="par" n="1"/>
                    <p>Piperis, petroselini, asari, bacarum lauri, omnium quattuor paria pondera
                        tundes, cernes diligenter et dabis coclearium I in passo tepefacto potionem
                        ieiunis tribus diebus. Et si immobiliter se habeat aegrotus, confestim
                        sanabitur. Sin uero reperta fuerit arenarum qualitas in urinis post
                        medicaminis potionem acceptam, sicut Galenus in diagnostice ait,
                        manifestissime nefretica passio intellegitur id est renalis.</p>
                    <milestone unit="par" n="2"/>
                    <p>Potio optime confringens lapides in renibus natos. Carpobalsami, lapidis qui
                        in spongiis nouis reperitur, puleii sicci floris, maluae agrestis seminis,
                        omnium quattuor paria pondera conficies et dabis coclearium I in potione
                        uini tepefacti aut passi conditi.</p>
                    <milestone unit="par" n="3"/>
                    <p>Antidotum nefreticum calculosis aptissimum. Recipit betonicae spanae, fascis
                        gallici uncias singulas semis, saxifragae petrosae seminis aut petroselini,
                        seminis olusatri, folii barbarici id est malobathri, piperis albi uncias
                        singulas, meu S, omnia diligenter tundes et tenuissime cernes, et melle
                        despumato colliges et exinde a balneo id est mox lotis dabis auellanae
                        magnitudinem cum uino mixto.</p>
                    <milestone unit="par" n="4"/>
                    <p>Confectio conditi nefreticis conueniens et maxime calculosis, quos lithiontas
                        uocant, et minctus difficultate laborantibus, quos dysuruntas uocant.
                        Recipit piperis dr. I, saxifragae, betonicae unc. binas, spicae indicae,
                        petroselini, fu, asari radicis, acori, dauci cretici seminis, omnium VI dr.
                        singulas, uini aminaei cotylas quattuor, mellis despumati cotylas II. S.</p>
                    <milestone unit="par" n="5"/>
                    <p>Trociscus diafysalidon appellatus faciens ad ulcera quae in renibus siue in
                        uesica nascuntur et indigent in cicatricem duci, et ad eos qui sanguinem
                        mingunt. Recipit cucumeris hortini seminis descamati, apii seminis, lapathii
                        seminis, nuclei leuiter torrefacti, croci, omnium V dr. IIII, amygdalas
                        dulces descamatas et auellanas similiter purgatas numero denas, herbae
                        fysalidos quam Romani uesicariam appellant, interiora grana numero XXXV.
                        Conteres omnia et adiecto passo competenti ueluti conspersione in unum
                        rediges, et exinde ieiunis dr. I dabis non febrientibus cum passo tepefacto,
                        febrientibus autem cum aqua calida.</p>
                    <milestone unit="par" n="6"/>
                    <p>Aliud nefreticis et calculosis conueniens id est Bestiane antidotum ieiunis
                        datum lapides in renibus confringit et urinam prouocat.</p>
                    <milestone unit="par" n="7"/>
                    <p>Aliud ad renum dolorem. Exira medicamentum inferius scriptum in aluta
                        inductum appones, et sanabis.</p>
                </div>
                <div type="cap" n="46">
                    <head><hi rend="bold">XLVI. Ad uesicae passiones</hi></head>
                    <milestone unit="par" n="1"/>
                    <p>Ea quae uesicae accidunt a Graecis symptomata appellantur, nos autem
                        accidentia dicere poterimus. Omnium logicorum testimonio natura uesicae
                        neruosa iudicatur, quae sub ingenti perfrictione aut frigore aut humore
                        uenenoso et mordaci nocetur. Hoc maxime fieri solet cachexia laborantibus id
                        est mala habitudine corporis. Oros enim sanguinis, qui latine serum
                        appellatur, qui ex sanguine per uenam epatis depurgatur mixtus felli rufo
                        descendens uesicae ulcerationes uniuersas uel asperitates aut debilitatem
                        nutrit. Vnde omnes passiones uesicae difficili curatione medentur. Sunt uero
                        supradicta accidentia periculosa ischuria id est ex toto urinae abstinentia,
                        et dysuria id est urinae difficultas, et stranguria id est urinae paulatim
                        per guttas exclusio.</p>
                    <milestone unit="par" n="2"/>
                    <p>Contingit morsus et ulceratio ex antecedenti humoris acredine et dolor fieri
                        solet initio urinae excludendae aut in fine explicandae.</p>
                    <milestone unit="par" n="3"/>
                    <p>Item in uesica paralysi uitiata aut paulatim urina per guttas insensibiliter
                        excluditur, si ex parte fuerit tacta, aut inuoluntarie simul exclusa
                        ostenditur, si omnis fuerit uitiata.</p>
                    <milestone unit="par" n="4"/>
                    <p>Est iterum altera passio ex incontinentia urinae paralysi uesicae deterior.
                        Ex renibus descendens et uesica compatiente efficitur, et appellatur a
                        Graecis diabetes, siquidem mox potione accepta per urinarum uiam raritate
                        membrorum interiorum descendat tamquam per inania feratur. Rarius quidem
                        contingit haec passio, sed subito nascitur. Et est omnino incurabilis.
                        Aliqui hanc passionem hydropismo adscribunt, quoniam nimia siti patientes
                        afficiantur et subalbidum et aquosum uultum ostendant.</p>
                    <milestone unit="par" n="5"/>
                    <p>Contingit iterum ex renibus ulceratis sanguinolentus minctus aut saniosus uel
                        subalbidus, aliquando cum graui odore, attestante renium dolore et ilium. Si
                        uero sanguis purus fuerit exclusus, eruptionem uenae aut putredinem ipsius
                        significat in renibus aut uesica factam fuisse, qua loca quae patiuntur
                        dolore pulsata desanguinentur.</p>
                    <milestone unit="par" n="6"/>
                    <p>Si uero atonia fuerit uesicae id est debilitas, subito urinae egerendae
                        delectationem patiuntur, et cum mingere coeperint cum ingenti conatu et
                        gemitu humorosas urinas excludunt, aut per somnum inuoluntario lapsu urinam
                        emittunt. Et frequenter haec passio paralysin uesicae futuram
                        significat.</p>
                    <milestone unit="par" n="7"/>
                    <p>Contingit iterum dysuria in uesica ulcerata aut ex renibus irruente lapide
                        extensa, aut limosa aut arenosa qualitate solidata, aut gleboso sanguine,
                        quem Graeci thrombon appellant, in ipso urinali meatu obtrusa.</p>
                    <milestone unit="par" n="8"/>
                    <p>Contingit iterum dysuria in aegritudine pessima, cum fuerit natura suo
                        officio privata.</p>
                    <milestone unit="par" n="9"/>
                    <p>Curationis uero tempore si fuerit ex frigore aut profunda perfrictione
                        dysuriae causatio cum ingenti dolore, oleum rutaceum per podicem frequenter
                        aegroto iniciendum est. In feminis uero matrici est infundendum. Etiam et
                        extrinsecus pubetenus praeraso pectine uel inguinibus lanae apponendae ex
                        oleo cyprino calefacto, aliquando admixto castoreo, si forte plus calefieri
                        oportuerit. Et si uenter abstinuerit, clystere erit deducendus ex decoctione
                        faeni graeci aut radicis maluae oleo admixto. Adhibendae sunt etiam
                        insessionis fomentationes, nam Graeci encathisma uocant, ex calida et oleo.
                        Solet enim uesica etiam si fuerit constricta subtili fomento relaxari et
                        urinam retentam reddere.</p>
                    <milestone unit="par" n="10"/>
                    <p>Quod si minime urina fuerit secuta et perseuerauerit supra dicta periculosa
                        abstinentia, oportet in cruribus, si uires patiuntur, supra talos interiores
                        uenas incidere. Et si dolor non minuerit, adhibendum est cataplasma ex lini
                        semine et faeni graeci et hordei pollinibus, admixto papauere trito et
                        resina pinali et pice. Transacto autem dolore apponendum cerotarium ex
                        resina frixa et ysopi suco et ammontaci gutta et oleo sicyonio
                        confectum.</p>
                    <milestone unit="par" n="11"/>
                    <p>Si uero lapidum uel arenarum fuerit querela, similiter ut nefreticos
                        curabis.</p>
                    <milestone unit="par" n="12"/>
                    <p>Sin uero ex cachexia corporis de humore uenenoso et mordaci ulceratione facta
                        asperitatem cum dolore in capite naturae senserint patientes, reumatismo
                        adscribitur. Oportet ergo lac asininum tepefactum frequenter ieiunos potare.
                        Quod si ad praesens non fuerit, caprinum dabis, et embroce calida ex lanis
                        sucidis et rosaceo et uino mulso aut passo admixto sub umbilico pubetenus
                        pectinem uel utraque ilia cooperies.</p>
                    <milestone unit="par" n="13"/>
                    <p>Mulieribus autem et pessarium ex lacte asinino uel caprino uel muliebri lacte
                        apponendum. In uiris uero si in capite naturae morsum cum dolore senserint,
                        per auliscum oticum aeneum lenem, et non osseum ne frangatur, aut certe
                        argenteum fabricatum et uesicae porcinae alligatum, non nimis interius sed
                        in caput naturae inicies ceruinam medullam susino oleo resolutam aut butyrum
                        recens aut adipem anserinum uel gallinaceum.</p>
                    <milestone unit="par" n="14"/>
                    <p>Adhibenda etiam encathismata ex decoctione rosarum, lenticulae, myrtae, rubi,
                        lentisci uel his uirtute similium. Apponendum etiam et diaiteon emplastrum
                        siue illud medicamentum quod graece ebarbaros appellatur, renibus et pectini
                        praeraso, aut finicinen quam Galenus in libris emplastrorum quos cata gene
                        appellant, nostram dia chalciteos nominauit.</p>
                    <milestone unit="par" n="15"/>
                    <p>Proficiente autem curationis tempore erunt in cibo dandi suini pedis
                        mucrones, testiculi madidi ex aqua et cerebrum assatum, de piscibus autem
                        torpedines, aselli, murenae, de pomis uero uua, mala cydonia granata et his
                        uirtute similia. Dandum etiam ieiunis aliquid sorbile quod humorem acrem et
                        tenuem et asperum ualeat obdulcare et crassificare et lenire, ut est amylum
                        procuratum aut polentam ex aqua elixam et cum uino nigello addulcatam aut
                        oriza aut grana ptisanae et his similia.</p>
                    <milestone unit="par" n="16"/>
                    <p>Probatur etiam dari sorbendum quod conficitur sic. Ex nucleis recentibus et
                        cucumeris semine descamato et amygdala dulci et amylo cum lacte in uno
                        diligenter tritis et leuiter concoctis dandum ieiunis cum uino chrysattico.
                        Frequenter dare iubebis uel illud quod curandae ulcerationi uesicae aptum a
                        ueteribus probatur, et conficitur hoc modo, et magis caniculari tempore.
                        Lini seminis et papaueris albi, seminis descamati et draganti tunsi et
                        creti, omnium IIII unc. binas, amyli recentis dr. IIII. Aqua colligitur et
                        trociscus informatur.</p>
                    <milestone unit="par" n="17"/>
                    <p>Etiam et trociscus epuloticus ad obducendam cicatricem dari oportet ex
                        uesicaria herba confectus, quem Graeci diafysalidon uocant, quem superius in
                        nefretica passione conscripsimus. Vtendum etiam aquis calidis id est
                        naturali calore plantatis — nam Graeci autofye idata uocant. Sunt enim
                        uirtutis metasyncriticae, hoc est quae ualeant naturalem temperiem corporis
                        renouare.</p>
                </div>
                <div type="cap" n="47">
                    <head><hi rend="bold">XLVII. Ad cholericam passionem et defluxionem</hi></head>
                    <milestone unit="par" n="1"/>
                    <p>Vtraeque passiones acutae uel celeres esse noscuntur. Sed cholerica passio
                        plus acutissima et molestior a ueteribus esse traditur. Et est reumatismus
                        uentris et stomachi sursum et deorsum per os atque uentrem subito natus.
                        Sequitur autem in passione constitutos articulorum perfrictio et paruitas
                        pulsus, iugis uomitus cum intestinorum tormento, et uentris solutio ac
                        stomachi cum pruritu uentris. Efficitur ex antecedenti indigestione aut mali
                        medicaminis accepta potione. Et differt a diarria, quoniam cholerica passio
                        sicut diximus per uentrem efficitur et uomitu plurimo, diarria uero non.</p>
                    <milestone unit="par" n="2"/>
                    <p>In curationibus uero polentam elixam calidam in cibo dabis cum uino melino id
                        est granaticio, et alia quae simili uirtute ualeant stomachum confortando
                        recreare et uires patientis depositas erigere. Sed si forte ea quae
                        acceperit minime stomachus retinuerit, modico interposito iterum reficies.
                        Hoc tertio uel quarto facies quousque stomachus aliquid acceptorum retineat,
                        ne uires aegrotantis minuto corporis nutrimento insumantur.</p>
                    <milestone unit="par" n="3"/>
                    <p>Etiam et summitates manuum ac pedum constringi iubebis, et articulos pannis
                        calidis calefacies et lana molli opertos tutabis, et si nimium senserit
                        intestinorum tormentum, spongiis duabus ex calida posca expressis alterna
                        mutatione umbilicum uaporabis et post uaporationem lanis ex oleo melino
                        tepido operies et fasciabis.</p>
                    <milestone unit="par" n="4"/>
                    <p>Et si nimietas uomitus coegerit, cucurbitam stalticam id est constrictoriam
                        ori uentris conglutinabis, et omfacium cum calida aqua dabis. Et si adhuc
                        cibos minime tenuerit stomachus, erit accipienda curatio in reumatismo
                        stomachi superius memorata.</p>
                </div>
                <div type="cap" n="48">
                    <head><hi rend="bold">XLVIII. Ad dysenteriam</hi></head>
                    <milestone unit="par" n="1"/>
                    <p>Est autem dysenterica passio intestinorum causatio cum ulceratione, ex qua
                        excluditur egestio sanguinolenta aut fellita et alia immutatio humoris. Et
                        illa noxia a ueteribus nuncupatur quae nigram egestionem ab initio
                        ostenderit. Nam Hippocrates in aforismis sic ait: «dysenteriae a felle nigro
                        incipientes mortiferae». Sequitur autem patientes iugis assellatio
                        inferioris uentris, aliquando fellita, aliquando uiridis et sanguinolenta,
                        aliquando mucilaginosa. Et rasuras cum gutta sanguinis emittunt, cum morsu
                        intestinorum et umbilici. Insomnietatem patiuntur et fastidium, frequenter
                        et febriculam. Aliquando etiam et longaonis exclusio contingit, maxime
                        infantibus. Et efficitur aliquando ex perfrictione aut ex corruptione
                        acriorum ciborum.</p>
                    <milestone unit="par" n="2"/>
                    <p>Tempore autem curationis mala cydonia in aqua decocta usque ad tertiam
                        partem, et ipsa decoctio potui data abstinet uentrem.</p>
                    <milestone unit="par" n="3"/>
                    <p>Aliud. Palumbus, quem Graeci fassan appellant, in posca decoctus et comestus
                        similiter abstinet.</p>
                    <milestone unit="par" n="4"/>
                    <p>Item ouum in aceto coctum facit similiter.</p>
                    <milestone unit="par" n="5"/>
                    <p>Aliud. Acaciae, croci, ges asteros in uino datum coclearium I similiter
                        abstinebit.</p>
                    <milestone unit="par" n="6"/>
                    <p>Aliud. Summitates rubi quas uulgo turiones uocant, et murra cum caduco
                        granatae et galla omfacitide in uino styptico simul decocta et in potione
                        data siue per inferiores partes podicis iniecta summe facit.</p>
                    <milestone unit="par" n="7"/>
                    <p>Aliud. Ptisana cum plantaginis suco decocta et data abstinet uentrem, iniecta
                        autem eadem perficit.</p>
                    <milestone unit="par" n="8"/>
                    <p>Potio ad dysenteriam. Ossa de locusta marina super carbones exusta, gallas
                        leuiter subassatas, os sepiae similiter subassatum, crocum siue caducum mali
                        granati, bitumen iudaicum aut pro bitumine picem siccam, omnium V paria
                        pondera diligenter teres et in posca dabis.</p>
                    <milestone unit="par" n="9"/>
                    <p>Aliud ad dysenteriam. Trociscus diasymfytum appellatus, quem superius ad
                        sanguinis reiactationem scripsimus, aut diacoralium aut certe dielectrum aut
                        trigonus trociscus similiter in potione datus magnifice operatur.</p>
                    <milestone unit="par" n="10"/>
                    <p>Aliud. Lac asininum aut caprinum schiston confectum et datum abstinet
                        uentrem. Schiston dicunt Graeci lac in quo lapides fluuiales incensi
                        mittuntur siue extinguntur.</p>
                    <milestone unit="par" n="11"/>
                    <p>Aliud ad dysentericos et ciliacos, id est illos qui ex uentris passione id
                        est ulceratione similiter ut dysenterici reumatizant. Lac caprinum optimum
                        et pingue coques moderate super carbones in cacabo fictili nouo et admisces
                        amyli recentis sufficientem modum, et sorbendum dabis ieiunis diurnis
                        diebus. Et post haec supercomedendum dabis aliquantum sicci panis. Etenim
                        hoc adiutorii genus reuma crassescit, acredinem temperat, ulcera cicatricat
                        et intestinorum ac uentris asperitatem lenificat.</p>
                    <milestone unit="par" n="12"/>
                    <p>Trociscus anotericus id est qui sursum in potione datus seruando superiores
                        uentris et intestinorum partes medetur, optime faciens dysentericis et
                        ciliacis. Recipit iusquiami seminis albi, ameos seminis id est uilicionis,
                        apii seminis, feniculi seminis, hypoquistidis suci, balaustii id est floris
                            <supplied>mali granati</supplied>, ammoniaci, omnium specierum dr. IIII,
                        opii, gallarum, amyli, ges asteros, ros syriaci, acaciae, draganti dr. II.
                        Aqua colligitur et fiunt trocisci dr. singularum, ex quibus datur unus non
                        febrientibus uespertino tempore cum uino mixto calido in potione,
                        febrientibus uero cum aqua calida. Et lientericis optime facit.</p>
                    <milestone unit="par" n="13"/>
                    <p>Lienterici dicuntur qui ex antecedenti dysenteria intestinorum debilitatem
                        faciente, perdito naturali calore, cibos quos accipiunt continuo indigestos
                        uel crudos tamquam per leuem intestinorum lapsum egerunt. Vnde passio
                        lienteria dicitur. Et est incurabilis, maxime in aetate uergenti, unde
                        plerumque laborantes si hanc passionem curare praeterierunt, hydropici
                        postmodum efficiuntur.</p>
                    <milestone unit="par" n="14"/>
                    <p>Catapotia ad dysentericos et ciliacos et lientericos. Gallae tunsae et cretae
                        dr. II, opii dr. I. Aqua colliges et catapotia facies in modum erui. Et post
                        annum a quo confeceris dabis in ouo sorbili euntibus dormitum grana tria aut
                        V, aut multum VII.</p>
                    <milestone unit="par" n="15"/>
                    <p>Cataplasma dysentericis conueniens. Mala cydonia numero VI in partes incides,
                        interius purgata in posca usque ad maturum coques et diligenter teres. Simul
                        et palmulas numero XXXVI, id est una die XII exossabis et in posca similiter
                        coques et teres et addes caduci mali granati et acaciae unc. III, mastices
                        dr. II, aloes et aluminis lipari id est liquidi unc. singulas et semis, rus
                        syriaci dr. I, pollinis polentae partes III, et lenticulae partem I, mellis
                        et aceti et aquae quod sufficit.</p>
                    <milestone unit="par" n="16"/>
                    <p>Epithima dysentericorum dia finicon appellatum non solum ad dysenteriam
                        faciens uerum etiam et solutionem uentris et stomachi ac pulmonis et omnium
                        interaneorum reumatismum compescens. Recipit autem palmularum nicolarum
                        carnium unc. II, acaciae, aluminis scissi, turis masculi, mastices, corticis
                        granatae, hypoquistidis suci, gallarum, aloes, omnium VIII unc. singulas, et
                        si forte hypoquistidis sucum non inueneris acaciae duplum mittes, cerae
                        lib'I, olei myrtini lib'I, aceti ad conterenda quae sunt sicca quod
                        suffecerit. Cetera cum oleo resolues et rasum cerotarium in mortario
                        commisces.</p>
                    <milestone unit="par" n="17"/>
                    <p>Trociscus catotericus id est qui deorsum per podicis partes iniectus seruando
                        inferiores intestinorum partes medetur, et appellatur a ueteribus
                        Faustinianus, conueniens his qui diuturna putredine in dysenteria
                        laborauerint. Accipit autem auripigmenti, sandaracae, calcis uiuae, omnium
                        trium unc. binas, chartae combustae dr. XXX. Colliges suco plantaginis et
                        facies trociscos dr. ternarum et binarum ac singularum. Et secundum diuersas
                        aetates mensuram temperabis et inicies cum suco orizae aut lenticulae.</p>
                    <milestone unit="par" n="18"/>
                    <p>Alius trociscus optime medens. Vbi putredines non fuerint singulariter
                        adhibitus et somnum prouocat. Nam dormientibus cicatricem inducit. Vbi uero
                        putredines fuerint, admixto suprascripto Faustiniano uteris. Recipit autem
                        hypoquistidis suci, gallarum, lycii indici, omnium trium dr. V, cadmiae dr.
                        VIII, acaciae dr. XI, murrae dr. VIIII, balaustii dr. X. Colligitur uino
                        myrtino et inicitur cum decoctione rubi aut myrtae aut mali granati corticis
                        aut rosae siccae aut ramorum siliquae graecae. Decoques in uino et aqua
                        singillatim aut simul in uno, et praeuaporatis partibus alterna mutatione
                        spongiarum, supposito clunibus ceruicali, inicies per enetera id est tibiam
                        iniectoriam multis cauernulis perforatam quae appellatur polytretos.</p>
                    <milestone unit="par" n="19"/>
                    <p>Collyrium suppositorium, quod Graeci ypotheton uocant, conueniens his maxime
                        qui frequenti deiectione assellationis surgendo fatigantur. Somnum etenim
                        prouocat, uentrem abstinet et quietam noctem laborantes transire facit.
                        Accipit autem croci, styracis, murrae, castorei, acaciae, omnium V dr.
                        singulas, turis masculi dr. III. Suco plantaginis colligitur et fiunt
                        collyria sublonga.</p>
                    <milestone unit="par" n="20"/>
                    <p>Ad exclusionem longaonis. Erices carpu, gallarum, cerussae, acaciae,
                        hypoquistidis suci, pini corticis, <supplied>murrae</supplied>, turis
                        masculi, omnium VIII paria pondera. Collige cum suco plantaginis et fac
                        collyria sublonga. Siccum appones leuius confectum praeloto ipso longaone
                        uino bono subaustero aut lentisci uel myrtae decoctione. Addunt etiam
                        gallas, cerusam, acaciam supradicto pondere.</p>
                </div>
                <div type="cap" n="49">
                    <head><hi rend="bold">XLIX. Ad ictericos</hi></head>
                    <milestone unit="par" n="1"/>
                    <p>Icterici dicuntur morbo regio laborantes. Et est fortitudo fellis cum totius
                        corporis insumptione. Sequitur autem aegrotos ex infectione fellis pallor
                        corporis cum aurium et oculorum crocei uel aurei coloris fantasia. Vnde ab
                        aliquantis latine aurigo appellatur. Sequitur et uentris egestio humida,
                        urina etiam fellita et corporis pruritus. Et sunt ictericorum distantiae
                        duae, una cum febricula, et appellatur a Graecis oxites id est acuta, altera
                        sine febre diuturna quae appellatur chronites. Sed illa quae cum febricula
                        fuerit facta oxites ex tumore epatis fieri ostenditur, altera uero quae sine
                        febre est chronites ex fellis dissolutione.</p>
                    <milestone unit="par" n="2"/>
                    <p>Ob diligentiam uero curationis eam quam ex tumore epatis fieri intellexeris
                        flebotomia in manu dextra in uena caua media adhibita curabis. Et post dies
                        detractionis sanguinis expletos oleo anetino diligenter toto corpore
                        perunctos lauacro ex aqua dulci lauabis.</p>
                    <milestone unit="par" n="3"/>
                    <p>Aliud. Apium cum modico aceto decoques usque ad tertiam partem et ipsam
                        decoctionem cum modico melle potui dabis ieiunis ante lauacrum. Hoc autem
                        summe per urinas fel deducit.</p>
                    <milestone unit="par" n="4"/>
                    <p>Alia potio ictericis. Erui subtorrefacti dr. VI, fascis gallici, cornu
                        ceruini exusti dr. binas, cyperi dr. I, meu scrup. I. Dabis coclearium cum
                        aquae mulsae calidae cyatis III in lauacro.</p>
                    <milestone unit="par" n="5"/>
                    <p>Aliud. Piperis, rutae hortinae siccae, seminis melanthii, iuniperi bacarum
                        quas Graeci arceutidas uocant, cymini alexandrini agrii sicci, nitri
                        uernicarii, omnium dr. I. Tundes et cernes et dabis ante lauacrum ieiunis
                        coclearium I cum uino dulci. Et si uenter non fuerit, clystere deducendus
                        erit ex decoctione cantabri et betae et coloquintidae cum oleo et afronitro
                        et melle modico.</p>
                    <milestone unit="par" n="6"/>
                    <p>Aliud conueniens his qui sine febre fuerint. In una coloquintida excauata
                        mittes passum aut mulsam ex uino melle temperato, quam appellant Graeci
                        inomelitos, et calefacies et potui dabis per dies III.</p>
                    <milestone unit="par" n="7"/>
                    <p>Aliud. Silfii coclearium I cum uino mulso ante duas horas lauacri potui
                        dabis. Aut marrubii uiridis suci coclearium unum cum uini mulsi cyatis III
                        potui dabis aut anchusae coclearium I cum uino.</p>
                    <milestone unit="par" n="8"/>
                    <p>Aliud. Apoflegmatismum qui naribus infunditur, et a Graecis appellatur
                        rinenchyton, eo modo quo superius in capitis passionibus scripsimus per
                        triduum naribus infundes, et sanabis.</p>
                </div>
                <div type="cap" n="50">
                    <head><hi rend="bold">L. Ad uentris et intestinorum reumatismum</hi></head>
                    <milestone unit="par" n="1"/>
                    <p>Est autem reumatismum uentris et intestinorum praeter febrem assellatio
                        uentris humida, et aliquando cum morsu et aliquando sine morsu.</p>
                    <milestone unit="par" n="2"/>
                    <p>Cura autem eorum talis est, sicut Galenus ad Glauconem scribens ait: uti
                        lauacris debebis calidis et constrictiva cibatione.</p>
                </div>
                <div type="cap" n="51">
                    <head><hi rend="bold">LI. Ad colicam et iliacam</hi></head>
                    <milestone unit="par" n="1"/>
                    <p>Est autem colica passio tumor cum ingenti dolore totius ipsius intestini coli
                        quod Graeci consuete colon appellant, quod aliquanti inferiorem uentriculum
                        dicunt. Sequitur autem aegrotos dolor iuxta umbilicum initians frequenter a
                        sinistro ilio, aliquando a dextro, cum constrictione uentris et doloris
                        punctione discurrente per singula uentris loca, aliquando usque ad splenis
                        partes uel epatis. Efficitur cogente interclusa uentositate inter cutem et
                        peritonaeon, membranam quam uulgo mappam dicunt, quae uentrem sub cute
                        circumuestit. Et cum passio augmento dierum creuerit, sequitur insomnietas,
                        febricula et nausia cum frequenti uomitu humoris flegmatici, aliquando
                        felliti. Sin uero modico retro circa renes aut circa urinales uias, quas
                        Graeci ureticus porus uocant, subito natus fuerit dolor similiter ut colicis
                        praeter uomitum et constrictionem uentris et febriculam, uastioris lapidis
                        constrictionem in renibus significat.</p>
                    <milestone unit="par" n="2"/>
                    <p>Ileos autem siue chordapsus est acutissima et molestissima cum abstinentia
                        uentris et uomitu et omnium intestinorum tumore distentio cum tortione
                        simili torturae chordarum. Vnde nomen ileos siue chordapsus accepit. Et cum
                        passio increscere coeperit, spe sanitatis consumpta nimio intestinorum
                        tumore, stercorum uomitus efficitur, ultimo etiam pulsus concadit et corpus
                        nigro colore fuscatur. Efficitur ex antecedenti malorum ciborum indigestione
                        frequenti aut profunda perfrictione aut letali cibo siue potione accepta
                        quam Graeci deleterion dicunt, ut fungis uenenosis comestis aut quotiens
                        intrinsecus in ipsis uitalibus membris aut in ipso omento conquassatio aut
                        diruptio fuerit facta.</p>
                    <milestone unit="par" n="3"/>
                    <p>In curationibus uero colicos oportet, id est qui coli intestini tantum causa
                        laborauerint, primitus in cruribus si uires patiuntur supra talos interiores
                        uenas flebotomare et uentris constrictionem acriori clystere relaxare ex
                        decoctione cantabri et betae et coloquintidae cum oleo anetino et afronitro
                        cum melle modico. Vtendum etiam et sacculo calido ex cantabro, in quo antea
                        fuerit decoctus aneti manipulus admixto modico oleo, et sub ipsa uaporatione
                        adhibita tenui linteolo ac mundo et calefacto sudorem excitatum deterges, et
                        manu calefacta chalastico perungues superius in tetanica passione memorato,
                        et molli lana loca tutabis et fasciabis. Etiam et lenticulam aeream uel
                        testeam calida repletam ipsis locis dolentibus appones ob mitigandum
                        dolorem.</p>
                    <milestone unit="par" n="4"/>
                    <p>Aliud. Anetum et cyminum decoques in olei unc. IIII, et inicies post
                        depositionem uentris. Aut rutam decoques similiter in oleo et admisces
                        resinam terebintinam ad modum coclearii unius, et inicies.</p>
                    <milestone unit="par" n="5"/>
                    <p>Aliud. Enema, id est iniectio, faciens ad tumores. Anetino oleo admisces
                        butyri coclearia II, et uteris. Aut pro butyro adipem anserinum mittes aut
                        medullam ceruinam.</p>
                    <milestone unit="par" n="6"/>
                    <p>Aliud. Enema colico anodynon id est dolorem detrahens. Recipit autem haec.
                        Opii dr. I, alii capita integra numero III, rutae uiridis manipulos II, olei
                        dulcis et butyri libras singulas, picis liquidae dr. IIII, cedriae dr. II.
                        Rutam et alia conquassata coques in oleo donec frigantur, liquabis et cetera
                        alia commisces et in usum reserua, et inicies post depositionem uentris
                        medicaminis dr. II, cum olei corporis dr. IIII et S.</p>
                    <milestone unit="par" n="7"/>
                    <p>Trociscus iniectorius anodynus colicis conueniens, et magis in ipso
                        superpositionis tempore, quam Graeci epithesin uocant, id est in quo passio
                        superimponendo dolores increscere facit. Recipit castorei obolos IIII, opii
                        dr. II, iusquiami seminis dr. I, styracis optimi isaurici dr. III. Aqua
                        colliges et facies trociscos dr. singularum aut binarum, et in usum conteres
                        cum suco cantabri et inicies. Summe operatur.</p>
                    <milestone unit="par" n="8"/>
                    <p>Si nimietas fuerit doloris, Filonium antidotum in potione dabis.</p>
                    <milestone unit="par" n="9"/>
                    <p>Aliud. Ad colum et ischuriam id est urinae abstinentiam et ad strofum id est
                        tortum uentris. Cymini torrefacti et salis scrup. singulos, piperis grana
                        XXX. Dabis totum bibere cum aqua tepida sufficienti modo. Etiam et conditum
                        nefreticum frequenter dari oportet, maxime si sine febre fuerit.</p>
                    <milestone unit="par" n="10"/>
                    <p>Aliud. Ad inflationem. Epithima dia spermaton aut diasamsucum superius ad
                        inflationem stomachi conscriptum appones.</p>
                    <milestone unit="par" n="11"/>
                    <p>Aliud. Ad colum. Alium siccum cum modico melle, pipere et coriandri foliis
                        contritum addito modico liquamine cum oleo spano, aut cum iure pullino, non
                        oleo sed condito commixto, mirabiliter colicis auxiliatur. Aut certe ipsius
                        alii spicas purgatas integras, si grandiores numero tres, si minutas V aut
                        VII, uespertino tempore transuoret: omnem uentositatem cum flegmatico humore
                        deducit.</p>
                    <milestone unit="par" n="12"/>
                    <p>Si uero iliacam passionem signis supra memoratis agnoueris, praedictae
                        passionis periculo, permittentibus uiribus, ante quam ad stercorum uomitum
                        perueniant, in brachio uenam cauam mediam flebotomabis. Si tamen nimietas
                        doloris coegerit, etiam et uaporationibus et iniectionibus supra memoratis
                        uti oportet.</p>
                    <milestone unit="par" n="13"/>
                    <p>Sed si forte nimia intestinorum uerticula siue inuolutione acceptum clysterem
                        retinuerint aegrotantes, simul et uentris officio negato, oportet ex
                        folliculo aerarii curam adhibere, quo possit supra memorata intestinorum
                        uerticula siue inuolutio accepto uento replicari. Et fit hoc modo. Intestina
                        bubula mensura cubiti unius tubulo folliculi diligenter sparto ab una parte
                        ligabis. Similiter iterum alteram partem ipsius intestini osseo aulisco
                        ligabis, et supino schemate iacenti aegroto inicies, subposito prius
                        clunibus ceruicali, et per podicem eremizato folle competenter uentum
                        inflabis uel quam diu sibi patiens uentum usque ad stomachum sentiat. Tunc
                        auliscum detrahes et spongia calida expressa podicem obtrudes, et cum nimie
                        assellare desiderauerit auferes. Sic enim poterit omnium stercorum uetustas
                        correctis intestinis nimia uentositate excludi. Dehinc uentri et praecordiis
                        ex calida et oleo sufficienti ptygmata dabis. Si uero nimia siccitas
                        corporis fuerit, etiam ex calida et oleo semicupio depositos, embasim
                        adhibebis.</p>
                </div>
                <div type="cap" n="52">
                    <head><hi rend="bold">LII. Ad podagram et arthriticam</hi></head>
                    <milestone unit="par" n="1"/>
                    <p>Est autem podagra causatio pedum neruorum partium ultimarum, ex qua contingit
                        patientibus gressus corporis impediri. Sequitur autem laborantes in ipso
                        initio sensus doloris maioris digiti, nullis praecedentibus causis, cum
                        rubore circa articulorum locum, et magis nocturno tempore. Increscente uero
                        passione plurimum articuli compatiuntur et digiti inuertuntur et durescunt.
                        Veterescente autem passione, diuturno doloris tempore etiam et pori
                        nascuntur, ex quibus aegrotantes lapides similes gypso emittunt. Et torpor
                        quidam accessionis tempore per membra patientibus discurrit. Aliquando
                        rigorem sentiunt, aliquando calorem.</p>
                    <milestone unit="par" n="2"/>
                    <p>Et sunt ipsius podagrae distantiae duae, est enim frigida et calida. Cognitio
                        autem illarum talis est. In calidiori feruor incendiosus cum uehementi
                        dolore sentitur, apparente rubicundo tumore. In frigidiori uero inflatio
                        subalbida efficitur. Vtrarumque autem sanatio ista est, in calidiori
                        refrigeratiua, in frigidiori calefactoria et eiectoria, quam Graeci
                        diaforeticam uocant. Et differt podagricus ab arthritico, quia podagrici in
                        crure solum causationem habent, arthritici autem in omnibus articulis.</p>
                    <milestone unit="par" n="3"/>
                    <p>In curationibus autem ad calidam podagram mustelae sanguinem cum plantaginis
                        suco inter ipsa initia illines.</p>
                    <milestone unit="par" n="4"/>
                    <p>Aliud. Coriandri folia aut iusquiami aut coliculi folia, non praesente
                        iusquiamo, teres diligenter et supermittes medium panis mundi frigida et
                        aquata posca infusi, et simul teres et iterum admisces adipem porcinum
                        recentem sufficienti modo, aut pro adipe oleum roseum modicum mittes et
                        induces et appones bis in die, aliquando et semel in nocte, ad noctem uero
                        praefotis pedibus, si aestas fuerit et iuuenis aetate, frigida aqua aut
                        certe posca aquata, et postquam foueris deterges et sic appones. Hieme uero
                        posca calida fomentabis.</p>
                    <milestone unit="par" n="5"/>
                    <p>Aliud. Ad feruidos tumores. Herbam lenticulatam de stagnis uirentibus
                        colliges et cum modico aceto tritam impones, et iugiter mutabis.</p>
                    <milestone unit="par" n="6"/>
                    <p>Aliud. Vuae lupinae sucum et coriandri sucum et iusquiami sucum in uno
                        commisces et illines.</p>
                </div>
                <div type="cap" n="53">
                    <head><hi rend="bold">LIII. Ad ischiadicam et psiadicam</hi></head>
                    <milestone unit="par" n="1"/>
                    <p>Vtraeque passiones sub aquoso et frigido reumatismo efficiuntur. Et est
                        ischiadica causatio in uertebro, quod Graeci cotile uocant, quotiens ipse
                        neruus interior inter uertebrum frigidissimo flegmate fuerit infusus.
                        Psiadicis uero musculi patiuntur similiter supra lumbos iuxta spinae finem
                        adhaerentes exterioribus coniunctis sibi.</p>
                    <milestone unit="par" n="2"/>
                    <p>Curationis uero tempore primitus oportet saccello calido torrido sale repleto
                        loca dolentia uaporare et sub ipsa uaporatione oleo simplici tepefacto
                        perunguere et post uaporationem adhibitam linteolo mundo calefacto sudorem
                        excitatum detergere, et sic oleo laurino aut acopo metasyncritico defricare,
                        donec sibi cutis uirtutem medicamenti bene retineat, et post defricationem
                        adhibitam lana munda operire et molli ac tenui calabrica ligare.</p>
                    <milestone unit="par" n="3"/>
                    <p>Quod autem acopum conficitur sic. Olei communis et radicum cucumeris agrestis
                        libras singulas. Radices purgatas et concisas friges in oleo donec
                        carbonescant mediocriter. Post haec proicies radices et supermittes oleo
                        colato cerae dr. III, adipis porcini et taurini unc. quaternas, et postquam
                        soluta fuerint mittes galbani dr. I, storacis calamitae optimi et resinae
                        colofoniae dr. quaternas, samsuci et stafisagriae dr. binas, afronitri
                        cibaria XIIII, pyretri, bacarum lauri, adarces, omnium trium dr. senas, et
                        moues in uno donec coagulentur, et uteris.</p>
                    <milestone unit="par" n="4"/>
                    <p>Aliud ischiadicis et psiadicis. Iniectio ex decoctione coloquintidae et
                        centauriae et cantabri modico cum oleo ueteri et nitro et melle modico
                        adhibita uertebri humorem frigidum depurgat. Si uero post secundam uel
                        tertiam iniectionem minime fuerint releuati patientes, extrinsecus sub
                        cubantibus humor ipse ostenditur, praeterea oportet ipsos laborantes calido
                        uti lauacro et loca quae fuerint oleo uel unguento polluta diligentissime
                        pridie sapone lauari. Dehinc alia die thapsiae suco ipsas illines partes et
                        sines donec inflentur siue pustulescant, et post dies III aut V cerotario ex
                        diachylon confecto uteris.</p>
                    <milestone unit="par" n="5"/>
                    <p>Sin uero nimis acerbus coegerit dolor, etiam et in cruribus supra talos
                        interiores uenas incides et post detractionem sanguinis factam medicamento
                        emplastro ischiadico et psiadico uteris. Et conficitur sic. Recipit adarces,
                        sinapis, pyretri, stafisagriae, bacarum lauri, samsuci, nitri, piperis,
                        omnium octo unc. singulas, resinae frixae dr. VI, cerae et olei ueteris
                        libras singulas. Ne molle exeat, dr. VI mittes olei.</p>
                </div>
                <div type="cap" n="54">
                    <head><hi rend="bold">LIV. Ad paralysim</hi></head>
                    <milestone unit="par" n="1"/>
                    <p>1 Est autem paralysis causatio neruorum qui singulis motibus membrorum
                        inseruiunt aut quorum naturali colligatione singula membra reguntur. Ex qua
                        contingit sine operatione effici partes quae patiuntur. Et sunt distantiae
                        paralysis duae. Aliquanti perdito sensu tactus cum torpore paralysim
                        patiuntur, hoc est ut neque frigus neque calidum cuti appositum sentiant
                        patientes. Aliquanti ex parte suprascripto sensu manente patiuntur. Sequitur
                        autem in passione constitutos, cum difficultate sensus et insolito usu,
                        difficilis motus aut ex toto amputatus. Et efficitur aliquando aut totius
                        corporis aut partis, aut membrorum multorum aut aliquorum aut membri unius.
                        Et contingit frequenter aut ex frigore nimis acuto aut uinolentia aut
                        indigestione frequenti aut immodico usu uenerio.</p>
                    <milestone unit="par" n="2"/>
                    <p>In curationibus uero oportet ipsa prima die flebotomiam in brachio adhibere
                        quod fuerit patienti parti contrarium, quod antispasin uocant. Si uero sub
                        plenitudine cibi aut uini fuerint aegrotantes, uomitum ad praesens
                        prouocabis ex ydrelaeo calido, id est ex aqua calida et oleo admixto modico
                        sale, et sic secunda die flebotomabis et mundis ac mollibus lanis ex oleo
                        calido membra patientis inuolues et fasciolis leuibus fasciabis. Post haec
                        acopo thermantico ischiadicis superius scripto uteris et scarifatione ex
                        leuibus laceraturis, quas Graeci amychas uocant.</p>
                    <milestone unit="par" n="3"/>
                    <p>Et si forte in lingua contigerit, similiter scarifabis, et post scarifationem
                        mulsam calidam frequenter coluendam dabis et a salsamentis uel liquamine,
                        quod est paralyticis noxium, obseruabis. Solicatione uero uteris, quam
                        eliosin dicunt, et gymnasio id est exercitio, et sinapismum et dropacem et
                        drimyfagiam, omnia cyclico modo adhibebis, sicuti superius in passione
                        capitis scribentes docuimus. Et si nimius rubor in uultu apparuerit, et
                        purgatorium cholagogum dabis, si tamen senilis aetas minime impedierit.</p>
                </div>
                <div type="cap" n="55">
                    <head><hi rend="bold">LV. Ad quartanam</hi></head>
                    <milestone unit="par" n="1"/>
                    <p>Simplex quartana typica ordinatione prima die mouetur et biduo interposito
                        quarta die reformatur. Si uero duobus diebus typi formam ostenderit, id est
                        ut ipsum biduum prima die cum febre sola efficiatur et secunda die post
                        exagitationem frigoris accessio febrium nascatur, et una die interposita
                        quarta die reformetur, duplex quartana ostenditur. Si uero per ipsum biduum
                        inter horas diurnas et nocturnas tertio accessionem typicam senserint
                        aegrotantes, una die sicut dixi interposita leuiorem habeant et quarta die
                        reformetur, tres quartanae esse significantur. Et nascitur ex melancholico
                        humore.</p>
                    <milestone unit="par" n="2"/>
                    <p>In curationibus nero quartanarios ab initio oportet mediocriter et mite
                        haberi et neque eis medicamentum aliquod fortissimum dare uel apponere neque
                        uacuationem aliquam facere, quam cenosin dicunt, siue per clysterem acrem
                        adhibitum siue per purgatorium datum siue per flebotomiam. Sed postquam
                        aegritudo pepsin fecerit, id est digestionem, post VIIII aut XI accessiones,
                        quas Graeci episemasias uocant, adiutoria oportet impendere.</p>
                    <milestone unit="par" n="3"/>
                    <p>Nam et Galenus ad Glauconem scribens ait: quotquot in ipso initio aliquod
                        medicamentum dederunt, de simplici quartana frequenter duplicem fecerunt,
                        similiter et in duplici dantes triplicem quartanam fecerunt. Et iterum ait
                        ipse supra memoratus Galenus, se scisse medicum quendam in ipso initio
                        aegritudinis ausum fuisse dare sub tribus quartanis laboranti antidotum quod
                        appellatur diechidnon theriace sub ipso tempore augmenti, et increscentibus
                        febribus ardentibus ac iugibus uel continuis hominem occidit. Vnde olim
                        senior Hippocrates commotus in Aforismo generaliter dixisse ostenditur,
                        maturatas causas debere curare, crudas uero minime.</p>
                    <milestone unit="par" n="4"/>
                    <p>Propterea admoneo ut post VIIII uel XI periodum, si forte nimia sanguinis
                        plenitudo coegerit, in brachio sinistro uenam medianam flebotomes, ita ut
                        cum diuiseris uenam sanguinem currentem inspicias. Quod si apparuerit niger
                        et crassus, competenter detrahes quantum uires ipsius laborantis et causa et
                        aetas et temporis et regionis qualitas exegerit.<supplied>Et</supplied>
                        maxime in spleneticis talis sanguis ostenditur. Si uero ex contrario flauus
                        et tenuis apparuerit sanguis, continuo abstinebis et nihil omnino detrahes,
                        sed tantum diaetam eius ordinabis, id est uitae regulam, quae non inflet sed
                        magis uentrem molliat cibis maxime consuetis.</p>
                    <milestone unit="par" n="5"/>
                    <p>Quod si minime fecerit uentrem, oportet inter ipsa initia molli clystere
                        deducere, nouissime uero acriori. Et a porcinis carnibus abstinendum et ab
                        omnibus quae similiter tenacissimum uel crassum humorem nutriunt et
                        digestionis tardae esse probantur. Vino uero utendum tenui et albo et
                        mediocri uirtute calido, et omnibus uolatilibus praeter illa quae in aqua
                        nascuntur et piscibus digestibilibus molliorem carnem habentibus et nihil in
                        se crassi humoris retinentibus. Etiam et salsamentis et sinapi uti oportet,
                        et diebus aliquantis et dia trion pepereon antidotum in magnitudine fabae
                        maioris aegyptiae cum calida ante unam uel duas horas accessionis dare. Aut
                        certe antidotum quod Filagrius synpepticon lexopyreton appellauit, similiter
                        dabis, aut diospoliten medicamentum. Aut piper solum cum calida aqua diurnis
                        diebus ieiunis si dederis, recte facies. Etiam et defricationibus
                        ceromaticis et deambulationibus et lauacris calidioribus et ceteris
                        exercitationibus usualibus omnino non prohibebis.</p>
                    <milestone unit="par" n="6"/>
                    <p>Et uiscera eorum tali cataplasmate curabis, hoc est apii seminis, maluae
                        seminis, bacarum lauri, cymini, pollinis lolli aut tritici, faeni graeci
                        seminis, omnium VI cotylas singulas, lini seminis cotylas II, caricarum
                        pinguium diligenter tunsarum numero C, mellis lib. I S cum calida et oleo
                        concoques et cataplasmabis per dies numero III aut V. Etiam et urinas
                        prouocabis potionibus diureticis supra memoratis. Et purgatorium ex epithymo
                        confectum, quod melancholicum depurget humorem, non solum semel sed
                        frequenter dabis. Cuius confectionem purgatorii superius ad maculas nigras
                        scripsimus. Et post purgationem adhibitam dia spermaton epithimate uteris,
                        quod superius ad uentositatem stomachi scribentes memorauimus.</p>
                </div>
                <div type="cap" n="56">
                    <head><hi rend="bold">LVI. Ad emitritaeum</hi></head>
                    <milestone unit="par" n="1"/>
                    <p>Emitritaeo laborantes sic intellegis. Die inter diem accessionem patiuntur
                        praeter tremorem frigoris. In initio accessionis impetum sentiunt in
                        superiores pectoris partes circa arterias cum sudore calido et roscido in
                        uultu uel fronte cum ingenti impetu excluso cum pulsu ualido. Contingit
                        autem frequenter aestatis tempore iuuenibus ex commotione rubei fellis.</p>
                    <milestone unit="par" n="2"/>
                    <p>Ob diligentiam uero curationis ante solis ortum herbae semperuiuentis, quam
                        aizoon uocant, folia X rapies et tempore galli cantus prima die folia V
                        teres et cum aqua cisternae calicem unum potui dabis, ita ut ex ipsa potione
                        modicum in calice restet, et ex ipso residuo liquore tanges leuiter neruos
                        ceruicis cum collo et thorace et spina, et leui ac tenui et trito operimento
                        operies patientes. Hoc per triduum facies sicut dixi. Prima die V folia
                        dabis, secunda VII, tertia VIIII, et sanabis.</p>
                </div>
                <div type="cap" n="57">
                    <head><hi rend="bold">LVII. Ad typum tertianum manifestum</hi></head>
                    <milestone unit="par" n="1"/>
                    <p>Tertianus manifestus a Graecis acribes appellatur. Et efficitur maxime
                        tempore aestatis sub ingenti commotione flaui fellis id est rubei, quod
                        Graeci xanthen cholen uocant.</p>
                    <milestone unit="par" n="2"/>
                    <p>Curationis uero tempore postquam aegritudo pepsin fecerit, hoc est post III
                        uel IIII periodos siue accessiones, quas episemasias uocant, die inter diem
                        ipsa anetica die, id est dimissoria, oportet cumprime aegrotum ydrelaeo
                        calido perunctum lauare calidiori lauacro ex aqua dulci praeparato, et
                        maxime illos lauacrorum amatores, quos Graeci filolutruntas appellant. Et
                        postquam calidioribus cellis egressus fuerit, <supplied>in</supplied>
                        piscinam descendere facies.</p>
                    <milestone unit="par" n="3"/>
                    <p>Etiam et urinas simplici apozimate prouocabis ex decoctione apii et aneti,
                        quo possit humor ille fellitus per urinas depurgari. Vinum uero antequam
                        aegritudo pepsin faciat prohibebis. Postquam uero fecerit pepsin, tenue et
                        aquatum concedes. Et mulsam frigidam sub hora accessionis post primam
                        periodum potui dabis, quoniam fel rubeum, ex quo causa mouetur, super omnes
                        humores in corpore calida, sicca et amara uirtute uiget, ideoque ut supra
                        dictum est competenter humectando et refrigerando et obdulcando sanabis. Sic
                        enim omnia contrariis sibi rebus curantur.</p>
                    <milestone unit="par" n="4"/>
                    <p>Fysicum ad typum tertianum. Coriandri seminis grana III post tertiam uel
                        quartam periodum dabis nescienti in ouo sorbendum ante solis ortum ante
                        accessionem, et sanabis.</p>
                </div>
                <div type="cap" n="58">
                    <head><hi rend="bold">LVIII. Ad typum tertianum non manifestum</hi></head>
                    <milestone unit="par" n="1"/>
                    <p>Non manifestus tertianus a Graecis nothus appellatur. Hic typus sordidus a
                        Graecis ryparos appellatus sub frigidiori flegmate et fellis flaui
                        commixtione efficitur, et similiter die inter diem sicut acribes tertianus
                        mouetur, sed in ipsis accessionis horis inordinatus inuenitur, et si autumno
                        tempore fuerit natus, in quartanum frequenter uertitur typum.</p>
                    <milestone unit="par" n="2"/>
                    <p>Propterea curationis tempore ex initio die inter diem reficies aegrotantes,
                        hoc est ut die ipsa qua accessionem patiuntur ieiunent et die anetica
                        reficiant. Sed si forte ieiunium minime potuerint tolerare, remissionis
                        tempore reficiant. Et postquam pepsin fecerit aegritudo, id est post IIII
                        periodos siue accessiones, quas Graeci episemasias uocant, praecordia eorum
                        cataplasmabis, sicut in cotidianariis, et lanis mundis loca tutabis et
                        fasciabis, et si uenter non fecerit, non ualde molli clystere deduces. Dabis
                        etiam his et ptisanae sucum ex aceto et melle, puleio, pipere, cymino,
                        origano confectum. Etiam et urinas prouocabis ex decoctione apii et dauci et
                        aneti et spicae indicae, et post haec absinthii pontici infusionem per
                        triduum ieiunis dabis aut oxymellis, uel ea quae uentrem emolliunt, et
                        sanabis.</p>
                </div>
                <div type="cap" n="59">
                    <head><hi rend="bold">LIX. Ad typum cotidianum</hi></head>
                    <milestone unit="par" n="1"/>
                    <p>Typus cotidianus graeco uocabulo amfemerinos siue cathemerinos appellatur. Et
                        efficitur sub frigidissimo flegmate quotiens os uentris ipso humore fuerit
                        infrigidatum.</p>
                    <milestone unit="par" n="2"/>
                    <p>In curationibus uero primitus aegrotum trispermo cataplasmabis, id est tribus
                        seminibus ex faeni graeci et seminis lini et hordei pollinibus cum aqua et
                        oleo et modico melle concoctis. Et postquam tuleris cataplasma, ipsa loca
                        calido sabano deterges et oleo anetino tepefacto perungues, et sic lana
                        munda ac molli operies et fasciabis. Etiam et oxymel diurnis diebus ieiunis
                        cum aqua apiata calida dabis. Nouit enim crassitudinem flegmatis incidere.
                        Etiam et urinas eorum prouocabis ex decoctione apii et feniculi radicum
                        cortice. Etiam et uentrem flegma deducentibus et uomitum ex radicibus
                        prouocabis. Post haec epithima dia spermaton appones.</p>
                </div>
                <div type="cap" n="60">
                    <head><hi rend="bold">LX. Ad efemeras</hi></head>
                    <milestone unit="par" n="1"/>
                    <p>Simplices febres Hippocrates efemeras appellauit, sicuti Galenus ad Glauconem
                        scribens primo libro edocuit. Et contingunt frequenter ex antecedenti labore
                        aut uinolentia aut iracundia aut tristitia aut ex indigestionibus aut aliqua
                        cogitatione animi uehementi, aliquando et ex inguinum dolore, quotiens
                        glandulosa praeter aliqua ulcera fuerint ipsa inguina.</p>
                    <milestone unit="par" n="2"/>
                    <p>In curationibus autem oportet aegrotos plurimo oleo mollioribus manibus
                        defricari et lauacris frequentioribus curari; etiam et cibo diurnis diebus
                        reficies, sed tamen ab indigestione custodi. Vinum uero aquatissimum et lene
                        potabis, et illos maxime qui nimia corporis ariditate laborauerint, plus
                        solio immorari quam in aere iubebis, et sanabis.</p>
                </div>
                <div type="cap" n="61">
                    <head><hi rend="bold">LXI. Ad causon</hi></head>
                    <milestone unit="par" n="1"/>
                    <p>Causos latino sermone febris incendiosa dicitur. Et fit aliquando cum
                        deliratione, et maxime quotiens tumor epatis et splenis apparuerit, ex multa
                        ciborum comestione inflammatio erigitur et inurit cerebrum et maniam facit,
                        quam nos insaniam dicimus.</p>
                    <milestone unit="par" n="2"/>
                    <p>Curationis uero tempore oportet in ipso initio permittentibus uiribus
                        aegrotum in brachio flebotomare, si tamen aetate iuuenis fuerit. Et si ex
                        encauseos caput doluerit laborantes, id est ex adustione, ex oleo omfacino
                        embroce uteris aut ex aceto et rosaceo, quod oxyrodinon uocant. Non
                        praesenti uero rosaceo pro rosaceo oleo omfacino frigido uteris, id est IIII
                        olei partibus unam aceti admisces. Sin uero plus infrigidare uolueris, ex
                        aequali modo temperabis. Et si uenter non fecerit, clystere deducendus erit
                        ex decoctione cantabri aut betae cum oleo et afronitro et melle modico.</p>
                    <milestone unit="par" n="3"/>
                    <p>Aliud. Clyster lexipyretos conueniens maxime post depositionem uentris. Sucum
                        ptisanae et lini seminis, oui crudi medium, olei rosacei et chamaemelini
                        quod suffecerit. Post haec humido et frigido cibo reficies, id est
                        lactucarum murturias elixatas et frigidas cum modico sale et cisternina aqua
                        et oleo spano et aceto in cibo dabis, aut cucurbitam incisam cum suo corio
                        elixatam similiter dabis, si tamen nimia fuerit sitis. Si nero sitis minime
                        fuerit, non frigidis sed humidis tantum cibis nutries, id est sorbilibus
                        multa aqua solutis, ut sunt ptisanae, oua sorbilia, micae panis diligenter
                        elutae et cetera quae in sorbitionibus similiter accipiunt.</p>
                    <milestone unit="par" n="4"/>
                    <p>Alimma lexipyreton id est perunctio ad febres aestatis tempore, si aeger
                        nimio febrium aestu bullire coeperit, et magis in aetate feruenti.
                        Cucurbitam uiridem rades et eius corticem exprimes et adiunges sucum uuae
                        immaturae et acetum excellens et oleum rosaceum aequali mensura. Omnia
                        commisces et adicies ouum unum crudum et in ampulla mittes, quam in frigida
                        aqua submissam infrigidabis. Et quando uti uolueris, agitabis ut unum corpus
                        liquor ipse faciat, et sic de embroca lanea aegrotum perungues, etiam et
                        capiti eius aliquantum infundes.</p>
                    <milestone unit="par" n="5"/>
                    <p>Alia perunctio lexipyretos, ad causon et ad iugem siue continuam febrem, quam
                        Graeci synochon dicunt. Cucurbitae rasuram exprimes et rosaceum oleum
                        admisces aequali modo, et cum diligenter miscueris ut frigidum sit, totum
                        corpus perungues. Aliquando et ptygmata frigida in eodem liquore infusa
                        sufficientia uisceribus superimpones, si tamen aestas fuerit. Hieme uero
                        calida et oleo rosaceo ptygmata infundes et similiter uisceribus
                        appones.</p>
                    <milestone unit="par" n="6"/>
                    <p>Sed si forte aliqua tensio praecordiis occurrerit, cataplasmate uteris.
                        Dactylos nicolaos numero V per diem in aqua calida infundes et conteres et
                        in calida resolues et adiunges olei rosacei modicum et supermittes lini
                        seminis partes II et olei partem I. Et post dies cataplasmatis expletos,
                        lexipyreto uteris. Facit enim ad febrem calidam intercidendam uel si feruor
                        fuerit in stomacho. Croci dr. S teres cum suco cucurbitae et suco lini
                        seminis et suco portulacae aequali modo, cerae dr. VI concisas cum
                        sufficienti oleo rosaceo solues et cum infrigidauerit rades et in mortario
                        simul commisces. Et exinde duos inductos facies, unum appones et cum calere
                        coeperit tolles et alterum frigidum impones. Hieme autem Nileos lexipyreto
                        uteris, quod superius in splenetica passione scripsimus.</p>
                    <milestone unit="par" n="7"/>
                    <p>Si tarde desudauerint, oleo chamaemelino cum modica tepida die critica
                        perungues et sufficienter aegrotum operies, et statim sudorem prouocat. Quod
                        si non prouocauerit, periculi indicium est aut prolixam aegritudinem
                        ostendit, quam macronosiam dicunt. Sunt autem dies critici quibus per
                        sudorem prospera aegrotis determinatio febrium siue discussio fieri solet,
                        id est aut III aut V aut VII aut VIIII aut XI aut XIIII, hoc est duae
                        ebdomades coniunctae, aut XVII aut XXI aut XXX.</p>
                    <milestone unit="par" n="8"/>
                    <p>Si uero nimia febre corpus aegrotantis desiccatum fuerit, ut etiam et lingua
                        ariditatem ostenderit, die critica, ut supra dictum est, oleo chamaemelino
                        singulariter totum corpus perungues et in calida semicupio depositum usque
                        ad guttur embasi adhibita fomentabis et exinde in lectulo competenter
                        operies, et continuo sudabit. Et si forte sitis nimia eos adstrinxerit,
                        rodomeli aquae calidae admixtum potui dabis.</p>
                    <milestone unit="par" n="9"/>
                    <p>Aliud ad repulsandam sitim, quod adipson uocant. Myxa aqua infundes et ipsam
                        infusionem dabis ut in ore contineant frequenter.</p>
                    <milestone unit="par" n="10"/>
                    <p>Aliud. Lini seminis sucus collutioni oris adhibitus siue transuoratus sitim
                        mitigat.</p>
                    <milestone unit="par" n="11"/>
                    <p>Aliud. Olei rosacei dimidium coclearium et oui album et tenue simili
                        quantitate commisces et sorbendum dabis.</p>
                    <milestone unit="par" n="12"/>
                    <p>Aliud quod appellatur a Graecis oenomeli, faciens ad nimiam sitim et feruorem
                        extinguendum, et conficitur sic. Mellis optimi partem I et uini partes II in
                        uno commisces et repones, dehinc tempore caniculari soli dabis diebus XL, et
                        uteris.</p>
                    <milestone unit="par" n="13"/>
                    <p>Aliud. Ad linguae asperitatem. Oleum rosaceum suco seminis lini admixtum;
                        frequenter de penna tanges.</p>
                    <milestone unit="par" n="14"/>
                    <p>Aliud. Ad causon. Postquam pepsin fecerit aegritudo, die critica captato
                        tempore imminentis discussionis secundum aetatem et uires et causae
                        magnitudinem et temporis et regionis qualitatem, frigidam nimis aquam ad
                        satietatem bibendam dabis, et sanabis.</p>
                </div>
                <div type="cap" n="62">
                    <head><hi rend="bold">LXII. Ad freneticos</hi></head>
                    <milestone unit="par" n="1"/>
                    <p>Est autem frenesis immutatio mentis cum febre in uno perseuerans. Et
                        efficitur maxime ex nimia adustione, quam ex encauseos dicunt, aut ex
                        uinolentia. Sequitur autem aegrotos febris acuta, rubor uultus, multa
                        mobilitas oculorum cum tensione, lucubratio siue insomnietas, pulsus
                        paruitas, quam microsfyxian dicunt, mentis alienatio et crocydismos id est
                        flocorum electio, si quidem digitis frequenter ipsi patientes operimenta
                        attractare uideantur. Aliquando e parietibus stipulas legunt, quod Graeci
                        carfologian appellant. Et aliquando <supplied>cum</supplied> hilaritate
                        frenetizant, aliquando uero cum tristitia.</p>
                    <milestone unit="par" n="2"/>
                    <p>In curationibus uero inter scapulas circa spondyli locum cucurbita cum
                        scarifatione uteris, et post haec praetonso pressius capite lanis oxyrodino
                        infusis operies. Et si uenter non fecerit, clystere deducendus erit.</p>
                    <milestone unit="par" n="3"/>
                    <p>Aliud. Hederae albae folia in aqua decocta cum aceto et rosaceo trita et per
                        linteolum eliquata et capiti supino schemate iacentis infusa frequenter;
                        somnum adducit freneticis.</p>
                    <milestone unit="par" n="4"/>
                    <p>Aliud. In calida et oleo rosaceo ptygmata infusa et apposita a tergo inter
                        scapulas et pectori, frequenter humectato thorace; somnum facit.</p>
                    <milestone unit="par" n="5"/>
                    <p>Aliud. Opium aceto resolutum et fronti illinitum et naribus appositum somnum
                        facit. Aut certe ipsum opium floculo inclusum et filo ligatum inicies, et
                        cum soporati fuerint detrahes.</p>
                    <milestone unit="par" n="6"/>
                    <p>Vnguentum soporiferum freneticis conueniens. Codyas id est papaueris agrestis
                        capitella, serpillum, hederae folia, castoreum, omnia IIII in aqua et oleo
                        decoques et ipso oleo uteris.</p>
                    <milestone unit="par" n="7"/>
                    <p>Aliud. Hederae folia, chamaemeli flores, spondylion, herpyllon, herbam
                        papaueris hortini, sisymbrium, omnia sex simul in aqua et oleo decocta et
                        capitis fotui adhibita; dormire facit freneticos.</p>
                </div>
                <div type="cap" n="63">
                    <head><hi rend="bold">LXIII. Ad lethargicos</hi></head>
                    <milestone unit="par" n="1"/>
                    <p>Lethargici dicuntur hi qui sensibus obtusis cum obliuione mentis acuta febre
                        iactantur. Sequitur autem patientes ut supra diximus febris acuta, sensuum
                        pressura somno similis, insensibilitas, motus difficultas cum pulsu extanti
                        et inani. Et contingit frequenter haec passio senibus magis aetate quam
                        iuuenibus, tempore uernali.</p>
                    <milestone unit="par" n="2"/>
                    <p>In curationibus uero primitus sicut in freneticis scarifabis aut acriori
                        clystere euacuabis et caput oxyrodino embrocabis. Post haec sub umbilico
                        ilia utraque et coxas et manuum et pedum summitates rutaceo aut sicyonio aut
                        oleo ueteri perungues.</p>
                    <milestone unit="par" n="3"/>
                    <p>Aliud. Sinapi cum caricis et farina hordeacea cum aceto decocta et in
                        cataplasmate uisceribus adhibita excitat lethargicos.</p>
                    <milestone unit="par" n="4"/>
                    <p>Aliud. Domus luminosa et stramina dura aut certe frigida stratoria substrata
                        excitant similiter.</p>
                    <milestone unit="par" n="5"/>
                    <p>Aliud. Thymi comam in aceto decoctam cum melle sufficienti; ipsum liquorem
                        ori infusum, educit flegma et excitat lethargicos.</p>
                    <milestone unit="par" n="6"/>
                    <p>Aliud. Sternutatio spissa ex euforbio uel struthio aut ex pipere et castoreo
                        excitat.</p>
                    <milestone unit="par" n="7"/>
                    <p>Aliud. Capitis rasura excitat si urtica feriatur aut sale fricetur.</p>
                </div>
                <div type="cap" n="64">
                    <head><hi rend="bold">LXIV. Ad cardiacos</hi></head>
                    <milestone unit="par" n="1"/>
                    <p>Est autem cardiaca passio distensio membranae cordis, ex qua contingit
                        exhalatio fieri animae per sudorem tetricum, tumente membrana cordis ex
                        antecedenti perfrictione aut uomitu frequenti aut ex adustione, quam ex
                        encauseos dicunt. Sequitur autem aegrotos perfrictio articulorum, nimia
                        paruitas pulsus, quam microsfyxian dicunt, et multi cursus sudorum, adiuncta
                        febricula parua. Aliquantos et sitis sequitur. Aliquanti etiam uero hanc
                        passionem syncopen appellauerunt, id est amputationem, si quidem ab ossibus
                        et neruis per singula membra patientes occidantur, cum per sudorem
                        mortiferum animam obmiserint.</p>
                    <milestone unit="par" n="2"/>
                    <p>In curationibus uero oleum melinum aut myrtinum aut lentiscinum cum uino
                        austero in lanis redactum et appositum stomacho et praecordiis et umbilico
                        syncope laborantibus abstinet sudorem.</p>
                    <milestone unit="par" n="3"/>
                    <p>Aliud. In cubiculum aeris boni et neque satis oppressum neque aestuosum
                        ramulos uirides myrtae et cetera simili uirtute redarguentia in circuitu
                        iacentis apposita; releuat aegrotantes.</p>
                    <milestone unit="par" n="4"/>
                    <p>Aliud. Myrta sicca et tenuissime creta et singulariter aspersa aut pollini
                        polentae aut cretae admixta syncope laborantibus abstinet.</p>
                    <milestone unit="par" n="5"/>
                    <p>Aliud. Glebula multa de pariete aqua frigida perfusa et in circuitu iacentis
                        apposita et naribus odoratui applicata sudores abstinet et uires aegrotantis
                        confirmat.</p>
                    <milestone unit="par" n="6"/>
                    <p>Aliud. Polenta cum uino granaticio resoluta et potata et cataplasmate
                        adhibita non calida abstinet sudores et uires depositas erigit.</p>
                    <milestone unit="par" n="7"/>
                    <p>Confectio cerotarii stypticae uirtutis conueniens syncope laborantibus.
                        Recipit granatae siccae corticis dr. VI, aluminis scissi dr. I, cerae dr.
                        IIII, olei lentiscini aut myrtini unc. III. Facies sic. Granatae corium
                        tundes et tenuissime cernes, cum alumine in mortario simul teres, et sic
                        crassum cerotarium admisces.</p>
                </div>
                <div type="cap" n="65">
                    <head><hi rend="bold">LXV. Ad apoplexiam</hi></head>
                    <milestone unit="par" n="1"/>
                    <p>Apoplexia est dicta passio ab eo quod mortifero ictu corporis simul et animae
                        concidant patientes. Et est paralysis acuta neruorum qui singulis motibus
                        membrorum inseruiunt cum animi compatientis insensibilitate. Sequitur autem
                        patientes insensibilitas totius corporis et oppressio subita praeter
                        rationem et paralysis, ut etiam repentino casu obmutescant et sensibus
                        omnibus priuentur. Et aliquanti in dextra parte paralysim patiuntur,
                        aliquanti in sinistra. Et sunt distantiae passionis duae. Nam dicitur
                        apoplexia et paraplexia. Sed apoplexia quam primam diximus totius corporis
                        esse intellegitur cum mentis et sensus paralysi, paraplexia uero in una
                        parte corporis efficitur aut dextra aut sinistra. Nam ipse Hippocrates
                        senior dogmatum princeps duas distantias passionis scribens in aforismis sic
                        ait, soluere apoplexiam fortissimam impossibile, imbecillem uero non
                        facile.</p>
                    <milestone unit="par" n="2"/>
                    <p>Ob diligentiam curationis uomitum in praesenti prouocabis ex ydrelaeo, id est
                        ex aqua calida et oleo, admixto et modico sale. Tunc et flebotomia in
                        praedictae passionis periculo adhibita adiuuat. Et lanarum mundarum ex oleo
                        chamaemelino inuolutionem adhibebis, et caput ipsorum ex aceto et rosaceo
                        oleo embrocabis, et humorem collectum in arterias gutturis et thoracis, ex
                        quo praefocationis causatio efficitur, sicut in lethargicis apoflegmatismis
                        depurgabis. Etiam et oxymel propinabis. Nouit enim incidere omnem humorem
                        crassum.</p>
                </div>
                <div type="cap" n="66">
                    <head><hi rend="bold">LXVI. Ad pleureticos</hi></head>
                    <milestone unit="par" n="1"/>
                    <p>Est autem pleureticis causatio in una parte pulmonis et hypezocotos, laterum
                        membranae, ex qua contingit fieri dolor lateri patienti. Sequitur autem
                        patientes febris acuta, dolor lateris patientis loci ingens usque ad iugulum
                        et palam. Tussicula etiam et reiactatio flegmatis aliquando uiscosi
                        aliquando tenuis et spumosi aliquando sanguinolenti. Et aliquanti super
                        dolens latus schema iacendi libenter habent. Et fit uel nascitur in masculis
                        magis quam in feminis, et secundum aetatem senibus magis quam iuuenibus, in
                        puero uero difficile. Et secundum annualia tempora frequenter hieme et
                        autumni fine contingit, et magis quando hiems inchoatur, uerno autem et
                        aestate difficile.</p>
                    <milestone unit="par" n="2"/>
                    <p>Peripleumonia uero est causatio in toto pulmone, ex quo contingit tumor fieri
                        in uisceribus. Sequitur autem aegrotos febris acuta, thoracis grauedo cum
                        contractione, et supino magis schemate et altius capite iacere delectantur,
                        in latus uero difficile. Sputa etiam similiter ut pleuretici proiciunt,
                        linguam subalbidam proferunt. Tunc accessionis tempore anhelitus increscit,
                        rubor malarum in uultu ostenditur. Peiorante uero passione cum ad ultimum
                        uenerint aegrotantes, stridor ille interior gutturis resonat quem Graeci
                        rogmon appellant.</p>
                    <milestone unit="par" n="3"/>
                    <p>Efficiuntur frequenter ex antecedentibus similiter causis quibus et
                        synanchica passio efficitur. Aliquando ex uiolento percussu contingit aut
                        concubitu plurimo aut indigestione, aut si quis pondus graue baiulauerit et
                        post ipsum laborem sitiens nimis frigidam potionem praesumpserit.</p>
                    <milestone unit="par" n="4"/>
                    <p>In curationibus autem si nimius fuerit dolor oportet in brachio flebotomiam
                        adhibere, si tamen uentris solutio minime impedierit, ex eo scilicet brachio
                        quod fuerit patienti lateri contrarium, quod antispasin uocant, et tantum
                        detrahere quantum aetas et uirium qualitas et regio et tempus et causa et
                        magnitudo poposcerit. Et si uenter non fecerit, blando et chalastico
                        clystere deducendus erit ex decoctione cantabri et oleo et modico sale.</p>
                    <milestone unit="par" n="5"/>
                    <p>Aliud. Marrubium, ysopum, puleium, omnia tria simul in aqua decoques, et cum
                        modico melle ipsa decoctio potui data desinet dolorem.</p>
                    <milestone unit="par" n="6"/>
                    <p>Aliud. Si forte thoracis nimia fuerit strictura, cogente tumore patientium
                        locorum, maxime si et uiscosa ostendit, faenum graecum coques eo modo quo
                        superius ad tussim aridam conscripsimus.</p>
                    <milestone unit="par" n="7"/>
                    <p>Aliud. Tritici farinam crassam, id est similam quam mola ceciderit,
                            <supplied>aut</supplied> farinam hordeaceam simul coques in decoctione
                        aneti et marrubi et sacculo inclusam quotiens doluerit appones et loca
                        dolentia uaporabis et lana molli ac munda ipsa loca tutabis et fasciabis.
                        Aut lenticulam testeam uel aeream calida repletam appones ob mitigandum
                        dolorem.</p>
                    <milestone unit="par" n="8"/>
                    <p>Si uero sputa tenuia et spumam emiserit, sacculo ex sale torrefacto
                        uaporabis, et postquam uaporaueris, calido sabano sudorem deterges, et sic
                        medicamentum diatessaron id est de IIII speciebus confectum appones. Et
                        conficitur sic. Recipit cerae, picis siccae, resinae terebintinae, iris
                        illyricae, omnium quattuor paria pondera. Tundes ireos
                            <supplied>radicem</supplied> et tenuissime cernes et ceteris lento igne
                        resolutis et a foco depositis et leuiter infrigidatis superasperges, et
                        moues donec coagulentur. Et exinde magdalia facies, et in linteolo densum
                        induces et appones. Hoc autem emplastrum cum diligenter cuti inhaeserit,
                        dolores mitigat. Hieme uero si forte durum fuerit medicamentum, praetactis
                        digitis modico cyprino oleo ad molles carbones malaxabis.</p>
                    <milestone unit="par" n="9"/>
                    <p>Sed si forte tensio in praecordiis inspicientibus digitis praeter effusionem
                        uentris occurrerit, trispermo id est tribus seminibus in aqua mulsa adiecto
                        modico oleo simplici decoctis cataplasmabis, hoc est ex tritici polline et
                        faeni graeci et lini seminis. Et postquam tuleris cataplasma, calido sabano
                        deterges, et oleo cyprino tepefacto non solum praecordia sed etiam cetera
                        quae dolent perungues, et molli lana operies et fasciabis. Et a uino et
                        omnibus carnibus omnino abstinebis quousque minuant febres.</p>
                    <milestone unit="par" n="10"/>
                    <p>Sed si forte suprascriptum flebotomi usum aut uirium imbecillitas aut solutio
                        uentris impedierit, topicis adiutoriis uteris id est localibus. Praeterea
                        sanguisugas ipsis locis dolentibus appones, cuius adiutorii usum superius in
                        empyemate conscripsimus.</p>
                    <milestone unit="par" n="11"/>
                    <p>Si uero cogentibus febribus sub ingenti siccitate corporis doluerint
                        laborantes, ptygmatis id est pannis calidis ex decoctione faeni graeci et
                        aneti adiuncto oleo uteris. Post haec etiam cerotarium ex diachylon
                        confectum appones, quod superius in tetanica passione scripsimus. Aut
                        cerotarium pleureticum ex oleo cyprino confectum et linteolo densum inductum
                        similiter appones. Et conficitur sic. Olei cyprini dr. VIII, cerae dr. VI,
                        adipis anserini et faeni graeci moliti et meliloti, omnium trium unc.
                        binas.</p>
                    <milestone unit="par" n="12"/>
                    <p>Electuarium pleureticis et peripleumonicis conueniens dia ton picron
                        amygdalon a Graecis appellatum id est ex amaris amygdalis. Recipit autem
                        nuclei leuiter <supplied>torrefacti</supplied> et lini seminis similiter
                        torrefacti, ambarum specierum unc. singulas, amygdali amari decoriati
                        leuiter torrefacti scrip. XVI, faeni graeci moliti scrip. VIII, draganti
                        tunsi et creti scrip. VI, mellis despumati quod sufficit.</p>
                    <milestone unit="par" n="13"/>
                    <p>Aliud. Post minutum dolorem si forte sputa purulenta proiecerint, diaprassii
                        superius in pthisica passione conscripti coclearium I cum faeni graeci suco
                        ieiunis et ad uesperam potui dabis.</p>
                    <milestone unit="par" n="14"/>
                    <p>Aliud. Catapotia bechica, id est tussicularia, uespertino tempore cubaturis
                        in oua sorbilia aut certe tepida aqua dabis. Et somnum prouocant et
                        tussiculam mitigant.</p>
                    <milestone unit="par" n="15"/>
                    <p>Aliud conueniens maxime his qui cum solutione uentris doluerint et sputa
                        sanguinolenta emiserint. Diacodyon electuarium uespertino tempore dabis.
                        Habet enim uirtutem tollendi pleureticis dolorem et somnum prouocandi, quod
                        Graeci anodynon ce ypnopion dicunt.</p>
                </div>
                <div type="cap" n="67">
                    <head><hi rend="bold">LXVII. Ad canis rabidi morsum</hi></head>
                    <milestone unit="par" n="1"/>
                    <p>In primis, hoc est in praesenti, morsum ipsum medicinali scalpello circum
                        incides competenter et salem contritum asperges et sanguisugas et cucurbitas
                        appones. Attrahunt enim uenenum sanguini canis commixtum. Etiam et cautere
                        uulnus inures, quo possit supra dictum uenenum cum scara, quam nos crustam
                        dicimus, in eodem loco retineri, ne sanguinem persequendo ad uitalia omne
                        corpus inuadat. Et ipsa uulnera appositione medicamentorum acriorum multo
                        tempore seruabis, usque ad XL diem uel eo amplius. Praeterea piscis salsi
                        carnem tritam uulneri appones.</p>
                    <milestone unit="par" n="2"/>
                    <p>Medicamentum aliud. Nuces combures et ex ipsa fauilla cum aceto
                        cataplasmabis, et desuper spongia madidata operies et fasciolabis. Et a uino
                        et omnibus carnibus et leguminibus aegrotum abstinebis. Poscam uero subacram
                        diurnis diebus per dies numero XL bibendum dabis, et non solum extrinsecus,
                        sed intrinsecus certis potionibus infra scriptis rabidi canis morsus
                        sanantibus ab initio dando curabis.</p>
                    <milestone unit="par" n="3"/>
                    <p>Potio ad canis rabidi morsum. Cancros fluuiales uiuos in olla aerea rubri
                        aeris combures supra carbones donec cinerescant, et expendes ex ipsa fauilla
                        drachmas X, et adiunges turis masculi dr. I, gentianae tunsae et cretae dr.
                        V, et exinde dabis bibere cum posca ieiunis per dies numero XL.</p>
                    <milestone unit="par" n="4"/>
                    <p>Alia potio rustica fortioris uirtutis quae per triduum datur ad morsum canis
                        rabidi. Cani, pecori, animali, homini, ad omnia ita facies et dabis. Mittes
                        in partes II aquae ad modum librae unius et uini ueteris dimidiam partem
                        careum quantum tenuerint IIII digiti, cumini tantundem, bacarum lauri grana
                        V, radices de cesisboum lotas V minores quae possint habere scrip. VIIII,
                        quod cesisboum habet folia similia feniculo. Quae sunt sicca tundes et
                        cernes et radices separatim tundes, et sic in mortario simul in uno adiecto
                        modico mero usque ad ultimam tenuitatem conteres, et omnem humorem siue uini
                        siue aquae admisces, et in ampulla rediges et dabis. Sed propter uim
                        potionis primo dabis I coclearium olei spani sorbendum, et sic super dabis
                        potionem. Triduo recte per singulos dies cyatos ternos uel quaternos,
                        secundum aetatem uniuscuiusque, potionem dabis.</p>
                    <milestone unit="par" n="5"/>
                    <p>Hi autem lyssodecti, id est qui rabidos morsus incurrerunt, si ab initio
                        secundum rationem quod Graeci cata logon appellant, minime fuerint curati,
                        post XL uel LX dies hydrofobici efficiuntur, id est aquam timentes. Et est
                        acutissima et molestissima passio. Est namque causatio in stomacho et corde
                        ex ueneno canis concepta. Sequitur autem laborantes ex aqua tumor stomachi
                        et cordis. Difficultas etiam transuorandi potus aut ex toto negatio sequitur
                        et singultus. Tunc increscente passione ipsi cum insanire coeperint, ueneno
                        peruasi uocem latratui canum similem emittunt et praesentes mordent et aqua
                        perfusi uehementi raptu interficiuntur.</p>
                </div>
                <div type="cap" n="68">
                    <head><hi rend="bold">LXVIII. Ad phalangionis morsum</hi></head>
                    <milestone unit="par" n="1"/>
                    <p>Caponis cerebrum cum pipere modico et rutae hortinae uiridis folia numero X
                        cum posca potione una ieiunis totum potui dabis. Hoc per triduum facies, et
                        extrinsecus ab initio ipsa hora qua morditus fuerit primo impones herbam
                        quam dicunt zaccarionem sic integram in loco ubi fuerit morsus, et cum
                        arefacta fuerit, alterum folium uiride mutabis. Hoc per triduum facies
                        cottidie, et cum se ulcus ostenderit, auellanae pulpam conteres et appones
                        aliquantis diebus.</p>
                    <milestone unit="par" n="2"/>
                    <p>Post haec appones cataplasma de polline hordei et suco uuae lupinae. Coques
                        in eundem sucum sincerum et inductum appones quam diu se scara leuet, id est
                        crusta. Et cum se leuauerit tali medicamento cicatricem duces, id est adipes
                        anserinos, coagulum caprinum, radices cerdae quae latioris folia ostendit
                        rutae siluestris, et oleum stellionis in quo uiuus fuerit necatus et in
                        ampulla in sole et aura caniculari tempore diebus numero XL fuerit
                        suspensus. Aequis ponderibus tundes in se omnia et appones ad locum tam diu
                        quam diu ad perfectum sanetur.</p>
                    <milestone unit="par" n="3"/>
                    <p>Interea ipsum patientem admonebis ne forte ignoranter in cibo auellanas
                        accipiat. Sicuti extrinsecus in cute morsui apposita auellana uenenum ad se
                        ducit, similiter comesta ad semet intrinsecus uenenum adducendo hominem
                        necat.</p>
                </div>
                <div type="cap" n="69">
                    <head><hi rend="bold">LXIX. Ad scorpionis ictum</hi></head>
                    <milestone unit="par" n="1"/>
                    <p>Scribes in charta rudi hoc nomen <foreign xml:lang="grc">ΑΣΠΙΣ</foreign> et
                        postquam scripseris plicabis. Pones in ipso puncto percussurae chartam
                        conscriptam et trahes illam usque ad locum ubi descenderit dolor, et
                        confestim sine dolore efficietur. Hoc fysicum de uiri illustris Vindiciani
                        est. Etiam et theriacam. Diatessaron in potione uini dabis.</p>
                </div>
                <div type="cap" n="70">
                    <head><hi rend="bold">LXX. Ad fugandos serpentes</hi></head>
                    <milestone unit="par" n="1"/>
                    <p>Capillos de capra aut mulieris aut ceruinum cornu aut fel fumigatum serpentes
                        fugiunt.</p>
                    <milestone unit="par" n="2"/>
                    <p>Aliud. Ceruina pellis substrata facit non timere serpentes.</p>
                </div>
                <div type="cap" n="71">
                    <head><hi rend="bold">LXXI. Ad epilepsiam</hi></head>
                    <milestone unit="par" n="1"/>
                    <p>Est autem epilepsia subitus corporis casus cum spumatione et raptu membrorum
                        effecta. Et sunt distantiae passionis duae. Aliquando enim sub diuerso raptu
                        membrorum efficitur, aliquando cum somno. Sequitur autem patientes, ut dixi,
                        subitus casus, aliquando cum contractione corporis uel membrorum, aliquando
                        cum oppressione, spumatio etiam et insensibilitas et tenebratio. In his
                        cerebrum patitur et omnis neruositas a cerebro descendens sub melancholico
                        humore et frigido flegmate. Aliquando a stomacho patiuntur. Est enim
                        stomachus multis neruis sensibilibus perplexus. Et si forte, ut dixi, a
                        stomacho passio fuerit nata et cerebrum petierit, accessionis tempore
                        fantasiae oculis efficiuntur, ut illis quibus suffusio imminere ostenditur.
                        Etiam et uapor quidam in eis ab inferiore uentris parte super fertur, quo
                        uapore mininga pulsata concutitur, et cadunt. Aliquotiens uero sub
                        melancholico humore laborantes difficile cadunt et ieiuni flegma subamarum
                        et spumosum in faucibus sentiunt. Aliquando et cibos non digerunt, sed
                        crudos post cenam emittunt. Et est molesta passio maxime infantibus
                        breuissimis et nouellae aetatis pueris. Fit uel nascitur omni tempore, sed
                        plus uerno frequentare manifestum est.</p>
                    <milestone unit="par" n="2"/>
                    <p>In curationibus autem in primis a tergo inter scapulas circa spondyli locum
                        praeuaporabis spongiis calida aqua expressis. Aut cantabro in linteolo
                        ligato et calida ebullienti infuso et expresso uaporabis, et sic scarifabis
                        et per cucurbitae raptum competentem sanguinem detrahes. Etiam et stomacho,
                        ubi ferrum operari non poterit, sanguisugas appones eodem modo quo superius
                        in empyemate conscripsimus. Et post detractionem sanguinis factam, post unum
                        uel duos dies si forte uenter a solito officio abstinuerit, clystere
                        subdeducendus erit ex decoctione coloquintidae et betae et cantabri cum
                        melle et oleo ueteri et afronitro. Erunt praeterea duabus ebdomadis in
                        lectulo custodiendi, et caput embroce curandi ex rosaceo et aceto, quod
                        oxyrodinon uocant, aliquando et castoreo admixto, maxime si forte hieme
                        contingit. Sed oportet ante caput pressius detondere et sic curam ipsi
                        capiti adhibere. Et postquam embrocaueris, caput pileo operies. Post haec
                        summitates manuum et pedum oleo ueteri aut sicyonio perungues et tenuissimis
                        ac leuioribus fasciolis ligabis. Etiam et castorei scrip. I ieiunis in
                        potione aquae mulsae dabis, singulariter aut foliis rutae hortinae
                        admixtum.</p>
                    <milestone unit="par" n="3"/>
                    <p>Si uero sub melancholico humore cum insomnietate fuerit passio, epithymi
                        decoctionem diurnis diebus ieiunis dabis aut die inter diem. Post haec
                        uespertinum lauacrum adhibebis. Sin uero sub crasso uel tenacissimo humore
                        fuerit passio, oxymel ieiunis dabis ex ysopo et peucedano et puleio et
                        origano confectum. Nec non etiam et cucurbitas cufas id est leui cum
                        appositione deduces inprimis spondyli loco et spinae et lumbis, nouissimo
                        etiam thoraci et praecordiis, in feminis uero et pubetenus sub umbilico et
                        inguinibus. Post haec cucurbitis cum scarifatione uti oportet in utraque
                        capitis parte iuxta auriculas in ipsis arteriosis locis, aliquando et uenam
                        mediam si extantior apparuerit in fronte incides, et post III uel V
                        detractionis dies ptarmico medicamento, id est sternutatorio, nares sicut in
                        lethargicis apoflegmatizabis, et post dies III apoflegmatismo expleto
                        ieiunis ex radicibus uomitum prouocabis, et cibis inprimis triticeis et
                        holerosis nutries, nam Graeci sitodis ce lachanodis dicunt, nouissimo uero
                        uariis. Obseruandum autem a carnibus suinis et bubulinis ac caprinis et a
                        leguminibus uniuersis et a uino et lauacris usque ad menses VI.</p>
                    <milestone unit="par" n="4"/>
                    <p>Trociscus scotomaticis, id est qui subito ante oculos tenebras patiuntur, et
                        spiritu inflatis epilepticis. Recipit autem fel leporis, castorei, turis
                        masculi, murrae, omnium III dr. singulas, mustelae iecoris sicci dr. III,
                        aceti cyatum I. Conficies et facies trociscos drachmales et dabis cum passo
                        aut cum mulsa per dies VII aut VIIII.</p>
                    <milestone unit="par" n="5"/>
                    <p>Aliud. Trociscus conueniens epilepticis qui cum tremore membrorum accessionem
                        patiuntur. Recipit castorei, abrotani, radicum panacis, omnium trium dr.
                        IIII, piperis albi, rutae hortinae summitatum dr. binas, croci et cyperi dr.
                        singulas. Aceto colliges et facies trociscos drachmales, ex quibus unum in
                        potione dabis, iuxta habitudinem corporis fortioribus cum uino mulso cyatis
                        IIII, debilibus uero cum aqua mulsa. Oportet autem patientes post acceptam
                        potionem currere. Et post haec epithima dia spermaton aut diasamsucum
                        appones, et sanabis.</p>
                    <milestone unit="par" n="6"/>
                    <p>Ad epilepsiam. Hirundininum pullum de primario fetu luna prima apprehendens
                        aperies, et inuenies <supplied>lapides in uentre</supplied> unum formosum et
                        alium malefactum. Et ita ut terram non tangant, ligabis in pelle uitulina
                        aut ceruina et in collo aut in brachio sinistro suspendes.</p>
                </div>
                <div type="cap" n="72">
                    <head><hi rend="bold">LXXII. Ad lumbricos</hi></head>
                    <milestone unit="par" n="1"/>
                    <p>Fiunt uel generantur lumbrici, quos Graeci elminthas dicunt, plerumque ex
                        multo cibo accepto aut indigestione frequenti. Sequitur autem laborantes
                        morsus stomachi et uentris nullis praecedentibus causis, et tussiculae
                        modicissima ex causa prouocatae, somni etiam flegmatici id est saliuam per
                        os ostendentes cum solutione corporis, et exurrectio sine ratione et pulsus
                        inaequalis, aliquibus uero et fastidium.</p>
                    <milestone unit="par" n="2"/>
                    <p>Pueris etiam dormientibus masticatio efficitur cum modica linguae exclusione.
                        Schematizato etiam ore iacent, similiter ut illi qui post nimiam operationem
                        resumunt. Et post diastema temporis modicissimi aliquotiens cum clamore
                        exurgunt et cito iterum deponuntur et dentibus dormientes strident.
                        Contingit uero hoc quotiens ipsa uiolenta insurrexerint animalia. Etiam et
                        aliquibus occurrentes stomachi nausiae et morsus causationem faciunt.
                        Aliquando et reiectantur singulariter aut cum aliquo humore flegmatico aut
                        cholerico.</p>
                    <milestone unit="par" n="3"/>
                    <p>Curationis uero tempore maxime in acutis febribus, si et constrictio fuerit
                        uentris, erit cataplasmandum ex lini seminis et lupini farina pari modo
                        commixtis et cum mulsa aqua concoctis. Cataplasmabis, oleo uiolaceo
                        umbilicum tanges et molli lana operies et fasciabis. Et post expletos
                        cataplasmatis dies cerotario ex absinthio et oleo cyprino confecto uentrem
                        sub umbilicum usque cooperies.</p>
                    <milestone unit="par" n="4"/>
                    <p>Et si uenter abstinuerit, infantibus balanis iniectis depones, in aliis uero
                        perfectis aetate clystere ex decoctione absinthii admixto melle deduces. Et
                        potionabis frequenter maxime pueros, myxarum et mentae et coriandri seminis,
                        omnium trium specierum decoctione.</p>
                    <milestone unit="par" n="5"/>
                    <p>Epithima ad lumbricos excludendos siue necandos. Recipit farinae lupini
                        tenuissimae unc. II, absinthii contusi et cretici unc. I, mentae uiridis S.
                        mittes in girba, et in uno diligenter contusis, optimo melle colliges et in
                        linteolo illinitum medicamentum uisceribus mediis impones. Aliquando uero
                        melanthium supra dictis admiscemus.</p>
                    <milestone unit="par" n="6"/>
                    <p>Aliud. Medulla ceruina oleo uiolaceo resoluta a neruis ceruicis quos tenontas
                        dicunt per totam spinam usque ad sexum perungues, aut ipsum oleum uiolaceum
                        singulariter tepefactum auribus instillabis et ipsas cauernas lana
                        obtrudes.</p>
                    <milestone unit="par" n="7"/>
                    <p>Sin uero cum adiuncta solutione uentris fuerit lumbricorum passio cum
                        rasurarum egestione, tunc stalticis, id est constrictoriis, sicut in
                        dysenteria inicere oportet et propinare plantaginis sucum aut granatas
                        acidas aut sucum coliculi aut limaturam cornu ceruini in modum coclearii
                        unius.</p>
                    <milestone unit="par" n="8"/>
                    <p>Si uero praeter febrem fuerit passio in diuturna aegritudine, quam Graeci
                        chroniam uocant, etiam et lupinos amaros edendos dabis et santonicum caricis
                        immissum et uinum uiolaceum.</p>
                    <milestone unit="par" n="9"/>
                    <p>Aliud. Ad lumbricos. Alium cum mentae foliis contritum et piperis modico,
                        adiuncto aceto et oleo spano comestum lumbricos excludit.</p>
                    <milestone unit="par" n="10"/>
                    <p>Aliud. Folia persici contrita aut oliuae folia aut sambuci folia similiter
                        contrita et super umbilicum imposita summe faciunt.</p>
                </div>
                <div type="cap" n="73">
                    <head><hi rend="bold">LXXIII. Ad elefantiasim</hi></head>
                    <milestone unit="par" n="1"/>
                    <p>Est autem elefantiasis corporis callositas operata sub melancholico humore ad
                        similitudinem cutis elefantorum, unde elefantiasis, ut supra dixi, passio
                        nomen accepit. Haec autem signa patientes secuntur. Extantia riposa, quam
                        Graeci oncos octodes uocant, id est riposis uerticibus prominens circa
                        uultum et articulos, adiuncta corporis mala habitudine, quam Graeci
                        cachexian dicunt. Ex qua passione frequenter summitates digitorum cadunt
                        putrefactae, et uox eis aspera efficitur et anhelitum fetidum emittunt. Et
                        fit ex putredine sanguinis corrupti circa cutem cruoris nigri uomitus, et
                        immutatur in callosam qualitatem.</p>
                    <milestone unit="par" n="2"/>
                    <p>In curationibus uero in principio flebotomiam adhibebis cum secunda
                        detractione, quam epafaeresin uocant, et post VII aut XI detractionis dies
                        iera logadio appellato antidoto pridie a cena obseruantibus in potione
                        ieiunis dato uentrem purgabis tempore magis feruenti, sub cane aut post
                        canem. Nam Hippocrates in aforismis sic ait, sub cane aut post canem debere
                        unumquemque purgatorium operari.</p>
                    <milestone unit="par" n="3"/>
                    <p>Quod antidotum iera facit ad uniuersas melancholicas causas, et conficitur
                        sic. Murrae, euforbii dr. singulas, agarici, ammoniaci, folii ellebori
                        nigri, folii <supplied>dauci</supplied> cretici, squillae assae, diagridii,
                        omnium specierum VII dr. binas semis, coloquintidae interioris carnis, quam
                        uulgus gelelam uocat, dr. V, aloes, epithymi, hyperici, bdellii, marrubii,
                        polypodii, thymi, cassiae, chamaedryos, <supplied>dauci</supplied> cretici,
                        cinamomi, <supplied>omnium specierum XI</supplied> dr. binas, opopanacis,
                        castorei, aristolochiae longae, piperis albi et longi et nigri, croci et
                        sagapeni, petroselini macedonici, omnium specierum VIIII scrip. singulas,
                        mellis despumati quod suffecerit. Et est perfecta dosis dr. IIII. Aliquantis
                        dr. III dabis, secundum hominis crasin, id est naturam uel temperantiam
                        corporis.</p>
                    <milestone unit="par" n="4"/>
                    <p>Et postquam diligenter fuerint purgati, lac asininum aut caprinum schiston
                        appellatum, sicut in dysentericis, frequenter potabis, aut ptisanae sucum
                        aut faeni graeci sucum similiter dabis ob lenificandam intestinorum rasuram
                        ex antecedenti malo humore effectam.</p>
                    <milestone unit="par" n="5"/>
                    <p>Aliud. Ad elefantiasim. Coriariorum ros herbae uiridis sucum cum uino tritum,
                        totum uultum penna illines.</p>
                    <milestone unit="par" n="6"/>
                    <p>Aliud. Ad strumam. Amylum optimum adiuncto modico cumino albo cum oui
                        albumine tenui teres et horis serotinis totum uultum oblinies et per totam
                        noctem siccare dimittes. Tunc lucescente die frigida aqua lauabis. Aliquando
                        ob nimietatem callositatis etiam et guttae ammoniaci competentem modum supra
                        dictis admiscemus.</p>
                    <milestone unit="par" n="7"/>
                    <p>Smegma faciens ad uultum, ad nigredines et ad lentigines, quas facus
                        appellant, et ad solis ustiones, quas efelidas dicunt. Recipit ges asteros
                        et cimoliae cretae unc. binas, cerussae et specularis assati unc. ternas,
                        afronitri albi unc. I, fabae frixae pollinis lib. I. Conficies et exinde
                        uultum lauabis.</p>
                </div>
                <div type="cap" n="74">
                    <head><hi rend="bold">LXXIV. Ad ragadas</hi></head>
                    <milestone unit="par" n="1"/>
                    <p>Ex antecedenti egestionis nimia duritia frequenter in sessu, quem Graeci
                        edran uocant, diuersa podicis uitia efficiuntur, ut sunt ragades, id est
                        hiatus, et tumores, quos Graeci flegmonas uocant, et condylomata, quae nos
                        latino sermone dicimus tubercula.</p>
                    <milestone unit="par" n="2"/>
                    <p>Propter ea curationis tempore cataplasma edricon appones, quod Latini
                        sessorium dicunt. Et conficitur sic. Panis mundi medii infusi uino ueteri et
                        rosae siccae similiter infusae dr. II, croci dimidiam, meliloti purgati sine
                        semine in aqua cocti dr. III, faeni graeci pollinis dr. II, oui assi
                        uitellum unum, olei rosacei quod sufficit.</p>
                    <milestone unit="par" n="3"/>
                    <p>Alia quae appellatur a Graecis dactylice, id est podicalis, siquidem podicis
                        uitia emendat. Recipit cerae unc. I, adipis anserini, plumbi combusti,
                        ambarum specierum unc. singulas semis, ysopi attici suci, butyri, cerussae,
                        omnium trium unc. binas. Solubilia resolues et rasum cerotarium aridis
                        commisces. Summe ducit cicatricem in omnibus locis.</p>
                    <milestone unit="par" n="4"/>
                    <p>Aliud medicamentum edricon, sycotice appellatum, ad condylomata et ragadas et
                        ad podicis inuersiones, quas Graeci ectropas uocant, et ad dolores
                        intolerabiles. Recipit spumae argenti, cerussae, mastices, omnium unc.
                        ternas, cerae unc. VI, iusquiami uiridis suci, olei myrtini libras singulas.
                        Quae sunt sicca teres cum suco iusquiami et sic cerotarium rasum admisces.
                        Et in usum tolles ex ipso medicamine et teres in mortario plumbeo cum
                        rosaceo aut myrtino oleo donec crassescat, et illines locum. Et si uolueris,
                        ex ipso medicamento emplastrum superimpones et ligabis.</p>
                </div>
                <div type="cap" n="75">
                    <head><hi rend="bold">LXXV. Ad idema</hi></head>
                    <milestone unit="par" n="1"/>
                    <p>Antiqui seu ueteres medici dicunt esse idema, quam nos aquosam inflationem
                        dicimus, subalbidam et laxam extantiam quae ostendat digitorum impressione
                        designatas concauitates corporis resurgere. Et fit uel generatur ex
                        flegmatis substantia aut ex spiritu uaporoso circa pedes uel crura saepe
                        eueniens in pthoes, hoc est in pthisicis, et in cachexies, id est corporum
                        malis habitudinibus. Frequenter si cum tenui febricula contigerit,
                        hydropicas superaffert passiones, et maxime in cachecticis corporibus, id
                        est mala habitudine affectis, praesertim si et uentris fuerit cursus in
                        eisdem, ut supra dixi, passionibus, sub difficili temperantia corporis, quam
                        Graeci dyscrasian uocant, stomachus nocetur.</p>
                    <milestone unit="par" n="2"/>
                    <p>In curationibus uero si cum constrictione uentris fuerit passio,
                        cataplasmabis laborantes ex faeni graeci et lini semine et hordei farina,
                        adiuncto sufficienti cumino et ruta, hieme et lauri bacis cum modico melle
                        et oleo. Et postquam tulerit cataplasma, ante et retro cucurbitas dabis et
                        lanis mundis loca tutabis et fasciabis et ieiunis antidotum diureticum dabis
                        superius in nefretica passione conscriptum. Post haec epithima dia spermaton
                        uel diasamsucum appones, et acri clystere uentrem deduces, aut certe
                        oxymelle cathartico competenter purgabis, quod oxymel inferius in loco suo
                        conscripsimus.</p>
                    <milestone unit="par" n="3"/>
                    <p>Sin uero cum feruore et tensione et grauedine cum aliquanto dolore ipsam
                        tumoris siue inflationis extantiam in cruribus senserint aegrotantes tempore
                        quo magis deambulauerint, oportet sola crura per totum leuioribus ac multis
                        laceraturis scarifare eodem modo quo superius ignem sacrum scarifare
                        praecepimus, uel pro scarifatione sanguisugas appones. Et post detractionem
                        sanguinis factam poscam cum modico alumine temperabis, ex qua posca
                        penicillos rudes ac molliores moderate expressos superimpones et ligabis. Et
                        post dies III diaiteon emplastrum appones. Aut certe illud quod a Graecis
                        barbaros appellatur similiter appones. Nouissimo uero si aliqua forte
                        remanserint, diathapsias sicut in ischiadicis uteris.</p>
                </div>
                <div type="cap" n="76">
                    <head><hi rend="bold">LXXVI. Ad hydropicos</hi></head>
                    <milestone unit="par" n="1"/>
                    <p>Est autem hydropica passio diffusio humoris aquosi cum inflatione secundum
                        retentionem spiritus isdem laborantibus effecta. Et sunt distantiae
                        passionis duae, quarum una a ueteribus ascites nominatur, id est utriculosa,
                        ab epatis uel splenis aut stomachi uel renum saxietate creata. Altera uero
                        quae tympanites appellatur a pulmone contingit, ex quo pulmone sub ingenti
                        uentositate uenter inflatus ostenditur, ita ut cum fuerit inspicientis palma
                        pulsatus, tympani sonitum faciat, unde nomen ut supra dixi passio tympanites
                        accepit.</p>
                    <milestone unit="par" n="2"/>
                    <p>Sed illam primam quam asciten diximus haec signa secuntur. Insurrectio
                        uentris superdistensa et inguinum et crura albida efficiuntur. Quae inflatio
                        cum digitis fuerit impressa concauatis formam ostendit, quod Graeci
                        entyposis uocant. Ceterae uero superpositae partes macie attenuatae
                        efficiuntur, ut thorax, pectus, brachia. Etiam et potus nimia appetitio
                        sequitur cum retentione humoris, ex qua retentione humor intra spatia
                        uentris inclusus semipleni utriculi similitudinem ostendit. Vnde nomen
                        proprie passio ascites, ut dixi, accepit.</p>
                    <milestone unit="par" n="3"/>
                    <p>Tympaniten hydropem haec signa secuntur. Insurrectio uentris et distensio
                        praecordiorum et uenarum subtractio. Et ipse a supra dictis minus sitit.
                        Aliquando etiam peiorante passione tussi exagitantur. Nam generaliter
                        Hippocrates omnibus hydropicis, plus autem a pulmone patientibus, in
                        aforismis sic ait: hydropicum si tussis obtinuerit, hoc est exagitauerit,
                        sine spe efficitur. Etenim tussis, secundum expositionem Magni
                        iatrosofistae, si hydropicum ut supra dixi exagitauerit, aquosus omnis humor
                        dissoluitur, ut per omne corpus effusio efficiatur.</p>
                    <milestone unit="par" n="4"/>
                    <p>Ob diligentiam uero curationis chamaedryos, asarum, elelisfaci semen id est
                        herbae saluiae, dauci cretici semen id est pastinacae hortensis, petroselini
                        macedonici, feniculi radicem, graminis radicem, haec et singulariter et
                        simul in uno decocta in aqua; et ipsam decoctionem mane et ad noctem potui
                        dabis. Excludet uel inaniet per uesicam hydropicis aquosum humorem.</p>
                    <milestone unit="par" n="5"/>
                    <p>Etiam et per uentrem suprascriptum humorem hydragogo dato similiter excludes,
                        hoc est cocci gnidii optimi id est non uetustissimi sed nouelli ex locis
                        maritimis collecti grana competentia aut XXIX aut XXXI aut XXXVII singula
                        aut bina cum modicissimo nitro uua passa singula enucleata includes et dabis
                        uespertino tempore abstinentibus a cena cata en id est singulatim comedenda,
                        et postquam comederint tres guttas aquae calidae superbibendas dabis.</p>
                    <milestone unit="par" n="6"/>
                    <p>Aliud hydragogon fortioris uirtutis, quod et per uentrem et per urinam et per
                        uomitum hydropicis aquosum depurgat humorem: aeris usti in modum fabae
                        aegyptiae, stercoris columbini agrestis dr. I, rutae hortinae uiridis
                        foliorum dr. II; simul in uno diligenter tritis cum uini cyatis tribus potui
                        dabis.</p>
                    <milestone unit="par" n="7"/>
                    <p>Aliud. Sambuci radicis cortices tundes et exprimes et ex ipso suco expendes
                        unc. I et superaddes mellis coclearia III et dabis cum aquae calidae cyatis
                        III. Tunc sufficienter ipsos laborantes deambulatione mouere iubebis. Et
                        postquam siue per uentrem siue per urinam aquoso humore fuerint exinaniti,
                        refectionem dabis aut piscem aut aliquid ex uolatilibus. Et iterum post dies
                        V aut VII simplici purgatorio aut sine aliqua malignitate, quod Graeci
                        acaciston uocant, non solum semel, sed et secundo interiecta una uel duabus
                        ebdomadis si uires permittunt, uentrem purgabis. Et conficitur sic.
                        Scammoniae assatae semunciam, nucleorum pini, piperis, uuarum enucleatarum,
                        cocci gnidii id est seminis turbisci, omnium quattuor grana quina, mellis
                        libram. Diligenter conficies et in doliolo uitreo repones. Et quando uti
                        uolueris dabis coclearium I aut II cum calidae sufficienti modo.</p>
                    <milestone unit="par" n="8"/>
                    <p>Aliud hydropicis, maxime hiemis tempore, si forte nimia tensio uel saxietas,
                        quam scirrosin dicunt, praecordiis aut in splene aut in renibus occurrerit,
                        et in corporibus natura frigidis. Oportet sacculo desiccatorio et ex parte
                        relaxatorio uti. Et conficitur sic. Recipit hordei farinae et faeni graeci
                        farinae et erui et cumini et stafisagriae et salis, omnium sex SS binos,
                        maluae seminis moliti farinae et absinthii comae et marrubii sicci et
                        bacarum lauri et anisi et nitri, omnium SS singulos. Quae tundenda sunt
                        tundes et rarissimo cribro cernes, et quae molenda sunt moles manuali mola,
                        et sic in uno commisces. Coques in uino et aquae modico et oleo, et sacculo
                        inclusis loca quae patiuntur uaporabis, et subter perungues oleo inferius
                        scripto, et post uaporationem adhibitam lanis mundis loca tutabis et
                        fasciabis. Quod autem oleum conficitur sic. Recipit cucumeris agrestis
                        radicis uiridis unc. VI, afronitri unc. II, aluminis lipari unc. I, olei
                        libras II S. Radicem minutatim incides et simul cum aliis speciebus coques
                        in oleo et aceto donec oleum remaneat, et uteris.</p>
                    <milestone unit="par" n="9"/>
                    <p>Potio ad hydropes. Absinthii uiridis turiones minores numero sex et florem
                        spinae albae diligenter teres cum piperis granis XII, et in diurnam
                        potionern uini ueteris inseratis dabis triduo aut per dies V. Et per
                        singulos dies hoc facies.</p>
                    <milestone unit="par" n="10"/>
                    <p>Cataplasma hydropicis conueniens. Etiam et spleneticis optime facit. Recipit
                        capparis radices siccas, absinthii comam, cuminum, bacas lauri, faeni graeci
                        et hordei pollinem. Omnia tundes et coques in melle et aceto, et appones ad
                        uesperam et sines totam noctem, mane uero mutabis. Hoc frequenter
                        facies.</p>
                    <milestone unit="par" n="11"/>
                    <p>Epithima hydropicis conueniens. Epithima dicunt Graeci medicamentum quod
                        stomacho et praecordiis simul et uentri superponatur, cum fuerit panno
                        inunctum. Recipit afronitri cibaria, cupressi uiridis spaerularum,
                        torrefacti nitri libras singulas, absinthii, stafisagriae, caricarum
                        pinguium libras binas, passi cretici quod suffecerit. Conficitur sic.
                        Spaerulas cupressi uiridis in uino aminaeo in cacabo nouo decoques donec
                        leuiter maturescant, et sic in girba mittes et tundes, et sic iterum
                        diligenter teres. Etiam et caricas separatim diligenter tundes et sic tunsas
                        admisces. Tunc deinde omnia quae sunt tunsa et sicca et creta adiunges et
                        adiecto passo simul tundendo in unitatem coges et uteris.</p>
                    <milestone unit="par" n="12"/>
                    <p>Epithima Filagrii conueniens hydropicis ad diffusiones humoris per totum
                        corpus, quas parecchysis dicunt. Recipit erui farinae tenuissimae, anisi,
                        cumini, hordei pollinis, carmeleontae nigrae radicis id est sefra, salis
                        fossilis, bacarum lauri, nitri, cardamomi, faeni graeci moliti, omnium
                        specierum X dr. tricenas, cerae, resinae pinalis quam pituinam dicunt lib.
                        II, olei ueteris quod sufficit. Quae sunt sicca tundes et cernes, tunc cum
                        uini ueteris unc. IX teres, et sic solubilia soluta et in mortario refusa
                        siccis commisces et in unitatem coges.</p>
                    <milestone unit="par" n="13"/>
                    <p>Aliud. Cretam cimoliam cum alumine scisso aqua resolues et per totum ab
                        inguinibus et pudendis usque ad pedes in sole oblines.</p>
                    <milestone unit="par" n="14"/>
                    <p>Aliud ad hydropicos. Sympasma desiccatorium, arenae feruentes ad obrutionem,
                        quam ammochosian uocant, et hydropica et sicca lauatio, quae a Graecis
                        xerolusia appellatur. Id est sympasmate prius corpori sudanti in aere bono
                        lauacrorum asperso, et sic sabano sicco detergantur, et alia multa cyclico
                        modo. Mirabiliter operatur.</p>
                </div>
                <div type="cap" n="77">
                    <head><hi rend="bold">LXXVII. Ad praefocationem matricis</hi></head>
                    <milestone unit="par" n="1"/>
                    <p>Praefocationem matricis sequitur subitus casus, uocis amputatio ut
                        obmutescant, et apprehensio sensus, dentium confixio et stridor rapidus ita
                        ut accessionis tempore una pars oris ad alteram partem conduci uideatur,
                        articulorum contractio, praecordiorum suberectio, ipsius matricis ad
                        superiores partes subfugium. Tunc etiam thoracis extantia efficitur et
                        pulsus paruitas, aliquibus et alienatio mentis et iterum subita resumptio
                        ita ut omnia quae in accessione senserint dimissionis tempore
                        recordentur.</p>
                    <milestone unit="par" n="2"/>
                    <p>In curationibus uero opopanax aut capilli mulierum exusti aut caprae, aut pix
                        combusta naribus applicata desinunt praefocationes matricis. Inferius uero
                        in ipsis genitalibus locis aut opobalsamum aut nardum aut folium appones,
                        etiam et optimo storace suffies. Sic enim matrix poterit fetidis odoribus a
                        superioribus ad inferiora fugari et loco proprio reuocari, cum melioribus et
                        iocundis ad inferiores partes fuerit inuitata et prouocata. Etiam et
                        cucurbitas cufas id est leui appositione a superioribus partibus usque ad
                        inguina blande deduces.</p>
                    <milestone unit="par" n="3"/>
                    <p>Aliud. Cumini torrefacti coclearium I diligenter teres et cum uino mixto
                        ieiunis dabis.</p>
                    <milestone unit="par" n="4"/>
                    <p>Aliud. Vulpeculae adipem aut caprae cum modico bitumine tritum et in pesso
                        appositum; praefocationem matricis mitigat.</p>
                    <milestone unit="par" n="5"/>
                    <p>Trociscus ypocapnistos id est suffumigatorius faciens ad menstrua deducenda
                        et ad matricis adscensum siue supernum recursum, quem Graeci anadromen
                        dicunt, et ad praefocationem matricis optime faciens. Recipit dictamni
                        cretici, artemisiae, paeoniae, lapidis gagatis, aristolochiae rotundae,
                        bacarum lauri, ungulae mulinae, omnium VII unc. I, storacis calamitae,
                        bituminis iudaici, ambarum specierum unc. ternas. Conficies et uteris.</p>
                </div>
                <div type="cap" n="78">
                    <head><hi rend="bold">LXXVIII. Ad procidentem matricem</hi></head>
                    <milestone unit="par" n="1"/>
                    <p>Matricis prominentem casum, quam Graeci proptosin uocant, sanant naribus
                        applicata opobalsamum, nardum, folium optimum, storax et omnia bene
                        redolentia, inferius autem subfumigando pix, lana, opopanax et omnia fetida.
                        Si uero post partum fuerit matricis tumor aut prominens casus, lanam sucidam
                        in spaerulae modum formatam et in uino et oleo tepefacto lanas infusas et
                        mediocriter expressas appones et fasciabis.</p>
                    <milestone unit="par" n="2"/>
                    <p>Pessus chalasticus faciens ad resoluendas duritias matricis, ubi proptosis
                        minime fuerit facta. Lilii floris, olei cyprini, aut rosacei si forte aestas
                        fuerit, adipis anserini, faeni graeci pollinis tenuissimi, medullae
                        ceruinae, cerae ponticae, omnium VI unc. singulas, oui assi uitellum unum.
                        Conficies et uteris.</p>
                    <milestone unit="par" n="3"/>
                    <p>Pessus malacticus, id est mollitorius, ad resoluendas matricis duritias siue
                        stricturas. Recipit oui assi uitelli, cerae, diachylon medicamenti, omnium
                        trium paria pondera, olei rosacei quod suffecerit.</p>
                    <milestone unit="par" n="4"/>
                    <p>Aliud pessarium conueniens ad dolorem uesicae et matricis. Recipit croci dr.
                        I, oui assi uitellum I, cerussae dr. IIII, cerae ponticae, adipis anserini
                        et gallinacei, olei rosacei, omnium IIII dr. octonas.</p>
                    <milestone unit="par" n="5"/>
                    <p>Aliud pessarium malacticum. Faeni graeci torrefacti pollinis tenuissimi,
                        cerae, adipis gallinacei, adipis anserini dr. I, olei rosacei quod
                        sufficit.</p>
                    <milestone unit="par" n="6"/>
                    <p>Aliud pessarium simplex id est diatessaron ad mitigandum matricis calorem et
                        ad duritiam uel callositates et ad sordida quaeque purganda et ad uniuersas
                        matricis indignationes quae fieri adsolent. Recipit oui crudi medullam
                        croceam et olei rosacei et mellis despumati optimi et olei susini paria
                        pondera. Diligenter commixtis uteris in pesso.</p>
                    <milestone unit="par" n="7"/>
                    <p>Encolpismi confectio ad siccitatem et relaxandam constrictionem et ad
                        duritiam matricis et ad obdulcandam acredinem. Faeni graeci et lini seminis
                        et ptisanae, omnium trium paria pondera commisces et cum aqua dulci coques
                        ut sucum faciant non nimis mucilentum, et diligenter ipsum sucum liquabis.
                        Potione lauata admisces mellis despumati coclearium I aut II pro modo suci,
                        admiscebis et olei susini tantundem, et sic in uno commixtis et tepefactis
                        encolpizabis per corneum metrenchyten appellatum; supino schemate iacentis
                        in sinum mulieris infundes, quem Graeci colpon appellant. Quod si ad
                        praesens metrenchyten non inueneris, per enetera osseum uesica aptata id
                        facies.</p>
                </div>
                <div type="cap" n="79">
                    <head><hi rend="bold">LXXIX. Ad metromaniam</hi></head>
                    <milestone unit="par" n="1"/>
                    <p>Metromaniam latino sermone matricis furores siue insaniam dicimus. Hoc
                        medicamentum conuenit, et ad omnia carcinomata matricis id est cancerosa, et
                        ad alia dyscola id est difficilia ualde bonum probatur. Recipit croci, opii,
                        galbani, auripigmenti, omnium IIII dr. quaternas, olei dadini et nardini
                        unc. singulas. Conficies et uteris post annum aut certe post VI menses in
                        pesso in modum fabae aegyptiae maioris aut in modum auellanae nucis
                        appositum.</p>
                </div>
                <div type="cap" n="80">
                    <head><hi rend="bold">LXXX. Ad aperiendam matricem</hi></head>
                    <milestone unit="par" n="1"/>
                    <p>Flebotomia in cruribus supra talos interiores adhibita patefacit
                        matricem.</p>
                    <milestone unit="par" n="2"/>
                    <p>Aliud. Nitrum album cum melle et cum resina terebintina et oleo ueteri
                        illinitum aut orificio matricis appositum patefacit.</p>
                    <milestone unit="par" n="3"/>
                    <p>Aliud. Fel bubulinum <supplied>cum</supplied> ruta similiter facit.</p>
                    <milestone unit="par" n="4"/>
                    <p>Aliud. Caricarum pinguium caro cum nitro et oleo cyprino contrita similiter
                        operatur.</p>
                    <milestone unit="par" n="5"/>
                    <p>Aliud. Pessarium menstrualem sanguinem prouocans, quod Graeci emagogon
                        dicunt. Etiam et mortuos fetus excludit. Accipit autem pulei acapni,
                        absinthii pontici comae scrip. ternos, nitri scrip. VIIII, mellis quod
                        sufficit.</p>
                    <milestone unit="par" n="6"/>
                    <p>Potio menstrualem sanguinem prouocans. Recipit fu pontici, asari radicis,
                        mellis, acori, omnium IIII dr. binas. Dictamni cretici manipulum I, passi
                        cretici sext. III. Simul omnia in cacabo nouo sufficienter decoques et in
                        usum exinde potui dabis cyatum unum semis mox lotis.</p>
                </div>
                <div type="cap" n="81">
                    <head><hi rend="bold">LXXXI. Ad accelerandum partum</hi></head>
                    <milestone unit="par" n="1"/>
                    <p>Thymum tritum et cum uino potatum accelerat partum.</p>
                    <milestone unit="par" n="2"/>
                    <p>Aliud. Faeni graeci semen et ibisci radicem quam althaeam uocant et marrubii
                        herbae manipulos II et lini semen simul omnia in aqua decoques, et ipsa
                        decoctio in encathismate, id est in balneo, supra sellam sedenti patefactis
                        pedibus ante et retro fotui adhibita confestim excludit quae diu
                        tenebantur.</p>
                    <milestone unit="par" n="3"/>
                    <p>Aliud. Resina frixa suffita aut in pecudum uel boum galbanum suffitum, aut
                        elleborum nigrum aut styrax aut uini faex suffita non solum secundas
                        mulierum sed etiam fetus mortuos excludit.</p>
                    <milestone unit="par" n="4"/>
                    <p>Item potio. Tria grana de medio citri tolles et teres et cum potione aquae
                        calidae dabis, et continuo carebit.</p>
                </div>
                <div type="cap" n="82">
                    <head><hi rend="bold">LXXXII. Ad emorragian matricis</hi></head>
                    <milestone unit="par" n="1"/>
                    <p>Matricis emorragian latino sermone sanguinis fluxum uel profluuium dicimus.
                        Et est passio incurabilis, maxime si longo tempore sit et ex antecedenti
                        frequenti abortione et secundum putredinem arteriarum fuerit creata.</p>
                    <milestone unit="par" n="2"/>
                    <p>Ob diligentiam uero curationis oportet in principio, antequam passio tempore
                        diuturno ueterescat, ea adhibere quae ualeant uirtute styptica omnia soluta
                        densando uel constringendo sanare, hoc est rosam siccam, lenticularum
                        turiones uirides, myrtam siccam, siliquae graecae aridos ramos et caducum
                        granatae. Omnia in uino mixto decoques ex duabus partibus aquae et una uini,
                        et ptygmate confecto diligenter fomentabis, et inicies ex ipso liquore
                        supino schemate iacenti pedibus patefactis, subposito prius clunibus
                        ceruicali ut renes patientis sursum erigantur, quod Graeci anatropen dicunt.
                        Tunc mannae turis, aluminis scissi parte singula, caduci granatae dimidia
                        parte cum ptygmate supra scripto contrita usque ad mellis crassitudinem,
                        abstinet profluuium sanguinis iniecta.</p>
                    <milestone unit="par" n="3"/>
                    <p>Aliud. Granatae siccae corium et pini cortex et galla et acantha aegyptia
                        adhibita similiter operantur.</p>
                    <milestone unit="par" n="4"/>
                    <p>Aliud. Acacia cum hypoquistidis suco ex decoctione rosae contrita et in
                        floculo apposita abstinet fluxum.</p>
                </div>
                    </body>
    </text>
</TEI>
