<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Analytica priora Aristotelis latine uersa</title>
                <author>Boethius (Anicius Manlius Seuerinus Boethius)</author>
                <respStmt>
                    <resp>Correzione linguistica</resp>
                    <name>Manuela Ferroni</name>
                </respStmt>
                <respStmt>
                    <resp>Codifica XML</resp>
                    <name>Manuela Ferroni</name>
                </respStmt>
            </titleStmt>
            <publicationStmt>
                <publisher>DigilibLT</publisher>
                <pubPlace>Vercelli</pubPlace>
                <date>2015</date>
                <availability>
                    <p>
                        <ref target="http://creativecommons.org/licenses/by-nc-sa/3.0/it/"/>
                    </p>
                </availability>
                <idno>dlt000038</idno>
            </publicationStmt>
            <sourceDesc>
                <p>Analytica priora Aristotelis latine versa, recensio Florentina partim recensio
                    Carnutensis in Analytica priora, translatio Boethii (recensiones duae),
                    translatio anonyma, pseudo-Philoponi aliorumque scholia, specimina translationum
                    recentiorum, ed. L. Minio-Paluello, Desclée de Brouwer, Bruges-Paris 1962.</p>
            </sourceDesc>
        </fileDesc>
        <encodingDesc>
            <projectDesc>
                <p>digilibLT. Biblioteca digitale di testi latini tardoantichi.</p>
                <p>Progetto diretto da Raffaella Tabacco (responsabile della ricerca) e Maurizio
                    Lana</p>
            </projectDesc>
            <editorialDecl>

                <p>
                    <hi rend="bold">Note di trascrizione e codifica del progetto digilibLT </hi>
                </p>
                <p>Abbiamo riportato solo il testo stabilito dall'edizione di riferimento non
                    seguendone l'impaginazione. Sono stati invece esclusi dalla digitalizzazione
                    apparati, introduzioni, note e commenti e ogni altro contenuto redatto da
                    editori moderni. </p>
                <p> I testi sono stati sottoposti a doppia rilettura integrale per garantire la
                    massima correttezza di trascrizione</p>
                <p>Abbiamo normalizzato le U maiuscole in V seguendo invece l'edizione di
                    riferimento per la distinzione u/v minuscole.</p>
                <p> Non è stato normalizzato l'uso delle virgolette e dei trattini.</p>
                <p> Non è stata normalizzata la formattazione nell'intero <hi rend="italic"
                        >corpus</hi>: grassetto, corsivo, spaziatura espansa.</p>
                <p>Sono stati normalizzati e marcati nel modo seguente i diacritici.<lb/>
                    espunzioni: <![CDATA[<del>testo</del>]]> si visualizza [testo] <lb/>
                    integrazioni: <![CDATA[<supplied>testo</supplied> si visualizza <testo>]]><lb/>
                    <hi rend="italic">loci desperati</hi>:
                    <![CDATA[ <unclear>testo</unclear> o <unclear/> testo]]> si visualizzano †testo†
                    e †testo<lb/> lacuna materiale: <![CDATA[<gap/>]]> si visualizza [...]<lb/>
                    lacuna integrata dagli editori:
                    <![CDATA[<supplied><gap/></supplied> si visualizza <...>]]>
                </p>
                <p>Sono stati marcati i termini in lingua greca
                    <![CDATA[<foreign xml:lang="grc">αγβ</foreign>]]>
                </p>
                <p>Ulteriori informazioni sulle norme di trascrizione e codifica su <ref
                        target="http://digiliblt.lett.unipmn.it/upload/docs/note_di_trascrizione_e_di_codifica.pdf"
                        >Note di trascrizione e codifica di testi latini tardoantichi
                        [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
            </editorialDecl>
        </encodingDesc>
        <profileDesc>
            <langUsage>
                <language ident="la">Latino</language>
            </langUsage>
        </profileDesc>
    </teiHeader>

    <text>
        <body>
                <div type="lib" n="I">
                    <head>LIBER PRIMVS INCIPIT</head>
                    <div type="cap" n="1">
                        <p>Primum dicere circa quid et de quo est intentio, quoniam circa
                            demonstrationem et de disciplina demonstrativa; deinde determinare quid
                            est propositio et quid terminus et quid syllogismus, et quis perfectus
                            et quis imperfectus; post ea vero quid in toto esse vel non esse hoc in
                            illo, et quid dicimus de omni aut nullo praedicari.</p>
                        <p>Propositio igitur est oratio affirmativa vel negativa alicuius de aliquo;
                            haec autem aut universalis aut particularis aut indefinita. Dico autem
                            universalem quidem quae omni aut nulli inesse, particularem vero quae
                            alicui aut non alicui aut non omni inesse, indefinitam autem quae inesse
                            vel non inesse significat sine universali vel particulari, ut
                            contrariorum esse eandem disciplinam aut voluptatem non esse bonum.
                            Differt autem demonstrativa propositio a dialectica, quoniam
                            demonstrativa quidem sumptio alterius partis contradictionis est (non
                            enim interrogat sed sumit qui demonstrat), dialectica vero interrogatio
                            contradictionis est. Nihil autem distabit ut fiat utriusque syllogismus;
                            nam et qui demonstrat et qui interrogat syllogizat sumens aliquid de
                            aliquo esse vel non esse. Quare erit syllogistica quidem propositio
                            simpliciter affirmatio aut negatio alicuius de aliquo secundum dictum
                            modum; demonstrativa vero si vera sit et per primas positiones sumpta;
                            dialectica autem percunctanti quidem interrogatio contradictionis,
                            syllogizanti vero sumptio apparentis et probabilis, quemadmodum in
                            Topicis dictum est. Quid ergo est propositio, et quid differt
                            syllogistica et demonstrativa et dialectica, subtiliter quidem in
                            sequentibus dicetur, ad praesentem vero utilitatem sufficienter nobis
                            determinata sint quae nunc.</p>
                        <p>Terminum vero voco in quem resolvitur propositio, ut praedicatum et de
                            quo praedicatur, vel apposito vel diviso esse et non esse. Syllogismus
                            autem est oratio in qua positis quibusdam aliud quid ab his quae posita
                            sunt ex necessitate accidit eo quod haec sint. Dico autem 'eo quod haec
                            sint', propter haec contingere; 'propter haec' vero 'contingere',
                            nullius extrinsecus termini indigere ut fiat necessarium. Perfectum ergo
                            voco syllogismum, qui nullius alius indiget praeter ea quae sumpta sunt
                            ut appareat necessarium; imperfectum vero qui indiget aut unius aut
                            plurium, quae sunt quidem necessaria per sumptos terminos, non sumpta
                            autem per propositiones. In toto autem esse alterum altero et de omani
                            praedicari altero alterum idem est. Dicimus autem de omni praedicari
                            quando nihil est sumere subiecti de quo alterum non dicatur; et de nullo
                            similiter.</p>
                    </div>
                    <div type="cap" n="2">
                        <p>Quoniam autem omnis propositio est aut inesse aut necessario inesse aut
                            contingenter inesse, harum autem hae quidem affirmativae illae vero
                            negativae secundum quamque allocutionem, rursum autem affirmativarum et
                            negativarum aliae sunt universales, aliae particulares, quaedam
                            indefinitae, universalem quidem privativam de eo quod est inesse necesse
                            est terminis converti, ut si nulla voluptas bonum, et bonum nullum erit
                            voluptas; praedicativam autem converti quidem necessarium, non tamen
                            universaliter, sed in parte, ut si omnis voluptas bonum, et bonum quid
                            esse voluptatem. Particularium autem affirmativam quidem converti
                            necesse est particulariter (nam si voluptas quaedam bonum, et bonum
                            quoddam erit voluptas), privativam autem non necessarium (non enim, si
                            homo non inest alicui animali, et animal non inest alicui homini).</p>
                        <p>Primum ergo sit privativa universalis AB propositio. Si ergo nulli eorum
                            quae sunt B inest A, nec eorum quae sunt A ulli inerit B; nam si alicui,
                            ut C, non verum erit nullum B esse A; nam C eorum quae sunt B aliquid
                            est. Si vero omni B inest A, et B alicui A inest; nam si nulli, nec A
                            ulli B inerit; sed positum erat omni inesse. Similiter autem et si
                            particularis est propositio. Nam si inest A alicui B, et B alicui eorum
                            quae sunt A necesse est inesse; si enim nulli, nec A ulli B. Si autem A
                            alicui eorum quae sunt B non inest, non necesse est et B alicui A non
                            inesse, ut si B quidem sit animal, A vero homo; homo enim non omni
                            animali, animal vero omni homini inest.</p>
                    </div>
                    <div type="cap" n="3">
                        <p>Eodem autem modo se habebit et in necessariis propositionibus. Nam
                            universalis quidem privativa universaliter convertitur, affirmativarum
                            autem utraque particulariter. Nam si necesse est A nulli B inesse,
                            necesse est et B nulli A inesse; si enim alicui contingit, et A alicui B
                            continget. Si autem ex necessitate A omni vel alicui B inest, et B
                            alicui A necesse est inesse; nam si non necessario, nec A alicui B ex
                            necessitate inerit. Particularis vero privativa non convertitur propter
                            eandem causam propter quam et supra diximus.</p>
                        <p>In contingentibus vero, quoniam multipliciter dicitur contingere (nam et
                            necessarium et non necessarium et possibile contingere dicimus), in
                            affirmativis quidem similiter se habebit secundum conversionem in
                            omnibus. Nam si A omni aut alicui B contingit, et B alicui A continget;
                            si enim nulli, nec A ulli B; ostensum est enim hoc prius. In negativis
                            vero non similiter, sed quaecumque quidem contingere dicuntur in eo quod
                            ex necessitate non insunt vel in eo quod non ex necessitate insunt,
                            similiter, ut si quis dicat hominem contingere non esse equum aut album
                            nulli tunicae inesse (horum enim hoc quidem ex necessitate non inest,
                            illud vero non necesse est inesse, et similiter convertitur propositio;
                            nam si contingit nulli homini equum esse, et hominem contingit nulli
                            equo; et si album contingit nulli tunicae, et tunica contingit nulli
                            albo; si enim alicui necessario, et album tunicae alicui erit ex
                            necessitate; hoc enim ostensum est prius), similiter autem et in
                            particulari negativa; quaecumque vero ut in pluribus et in eo quod nata
                            sunt dicuntur contingere, quemadmodum determinamus contingens, non
                            similiter se habebunt in privativis conversionibus, sed universalis
                            quidem privativa propositio non convertitur, particularis vero
                            convertitur. Hoc autem erit manifestum quando de contingente dicemus.
                            Nunc autem tantum nobis sit cum his quae dicta sunt manifestum, quoniam
                            contingere nulli aut alicui non inesse affirmativam habet figuram (nam
                            'contingit' et 'est' similiter ordinatur, 'est' autem, quibuscumque
                            adiacens praedicatur, affirmationem semper facit et omnino, ut 'est non
                            bonum' vel 'est non album' vel simpliciter 'est non hoc'; ostendetur
                            autem et hoc per sequentia), secundum conversiones autem similiter se
                            habebunt aliis.</p>
                    </div>
                    <div type="cap" n="4">
                        <p>His vero determinatis dicendum est iam per quae et quando et quomodo fit
                            omnis syllogismus; postea vero dicemus de demonstratione. Prius vero de
                            syllogismo dicendum quam de demonstratione eo quod universalior est
                            syllogismus; nam demonstratio syllogismus quidam est, syllogismus vero
                            non omnis demonstratio.</p>
                        <p>Quando igitur termini tres sic se habent ad invicem ut et postremus in
                            toto sit medio et medius in toto primo vel sit vel non sit, necesse est
                            extremitatum esse syllogismum perfectum. Voco autem medium quidem quod
                            et ipsum in alio et aliud in ipso est, quod et positione fit medium;
                            extrema vero quod et ipsum in alio tantum et in quo aliud est. Si enim A
                            de omni B et B de omni C, necesse est A de omni C praedicari; prius enim
                            dictum est quomodo de omni dicimus. Similiter autem et si A de nullo B,
                            B autem de omni C, quoniam A nulli C inerit. Si vero primum quidem omni
                            medio inest, medium vero nulli postremo, non erit syllogismus
                            extremitatum; nihil enim necessarium accidit eo quod haec sunt. Nam et
                            omni et nulli contingit primum postremo inesse, quare neque particulare
                            neque universale fit necessarium; cum autem nihil est necessarium per
                            haec non erit syllogismus. Termini ubi omni inesse 'animal, homo,
                            equus', ubi nulli 'animal, homo, lapis'. Nec quando nec primum medio nec
                            medium postremo ulli inest, nec sic erit syllogismus. Termini ubi inesse
                            'scientia, linea, medicina', ubi non inesse 'scientia, linea, unitas'.
                            Vniversalibus ergo terminis manifestum in hac figura quando erit et
                            quando non erit syllogismus, et quoniam cum est syllogismus necessarium
                            terminos se habere ut diximus, et si sic se habent, quoniam erit
                            syllogismus.</p>
                        <p>Si autem hic quidem terminorum universaliter, ille vero particulariter ad
                            alium, quando universale quidem ponitur ad maiorem extremitatem vel
                            praedicativum vel privativum, particulare vero ad minorem praedicativum,
                            necesse est syllogismum esse perfectum, quando autem ad minorem vel et
                            quolibet modo aliter se habeant termini, impossibile. Dico autem maiorem
                            quidem extremitatem in qua medium est, minorem autem quae sub medio.
                            Insit enim A quidem omni B, B autem alicui C; ergo si est de omni
                            praedicari quod in principio dictum est, necesse est A alicui C inesse.
                            Et si A quidem nulli B inest, B autem alicui C, necesse est A alicui C
                            non inesse; determinatum est enim et de nullo quomodo dicimus; quare
                            erit syllogismus perfectus. Similiter autem et si indefinitum sit BC
                            praedicativum; nam idem erit syllogismus et indefinito et particulari
                            sumpto. Si autem ad minorem extremitatem universale ponatur vel
                            praedicativum vel privativum, non erit syllogismus nec affirmativus nec
                            negativus, indefinita vel particulari; ut si A quidem alicui B inest vel
                            non inest, B autem omni C inest. Termini ubi inesse 'bonum, habitus,
                            prudentia', ubi non inesse 'bonum, habitus, indisciplina'. Rursum si B
                            quidem nulli C, A vero alicui B inest vel non inest vel non omni inest,
                            nec sic erit syllogismus. Termini ubi inesse 'album, equus, cygnus', ubi
                            non inesse 'album, equus, corvus'. Idem autem et si AB indefinitum sit.
                            Nec quando ad maiorem quidem extremitatem universale sit vel
                            praedicativum vel privativum, ad minorem vero privativum particulare,
                            non est syllogismus vel indefinito vel particulari sumpto; ut si A
                            quidem omni B inest, B autem alicui C non, vel non omni inest; cui enim
                            alicui non inest medium, hoc et omne et nullum sequitur primum. Ponantur
                            enim termini 'animal, homo, album'; deinde et de quibus non praedicatur
                            albis 'homo' sumantur 'cygnus' et nix'; ergo 'animal' de uno quidem omni
                            praedicatur, de altero vero nullo, quare non erit syllogismus. Rursum A
                            quidem nulli B insit, B autem alicui C non insit, et sint termini
                            'inanimatum, homo, album'; deinde sumantur de quibus non praedicatur
                            albis 'homo, cygnus' et 'nix'; nam 'inanimatum' de hoc quidem omni
                            praedicatur, de illo vero nullo. Amplius, quoniam indefinitum est alicui
                            eorum quae sunt C non inesse B, verum est autem, et si nulli inest et si
                            non omni, quoniam alicui non inest, sumptis autem huiusmodi terminis
                            velut nulli inesse non fit syllogismus (hoc enim dictum est prius),
                            manifestum ergo quoniam in eo quod sic se habent termini non erit
                            syllogismus; esset enim et in his. Similiter autem ostendetur et si
                            universale ponatur privativum. Neque si ambo intervalla particularia
                            sint praedicative vel privative, aut hoc quidem praedicative, illud vero
                            privative dicatur, vel hoc quidem indefinitum, illud vero definitum, vel
                            ambo indefinita, nullo modo erit syllogismus. Termini vero communes
                            omnium 'animal, album, homo', 'animal, album, lapis'.</p>
                        <p>Manifestum igitur ex iis quae dicta sunt quoniam, si sit syllogismus in
                            hac figura particularis, necesse est terminos sic se habere ut diximus;
                            aliter enim se habentibus nullo modo fit. Palam autem et quoniam omnes
                            qui in hac sunt syllogismi perfecti sunt (omnes enim perficiuntur per ea
                            quae ex principio sumuntur), et quoniam omnia problemata ostenduntur per
                            hanc figuram; nam et omni et nulli et alicui et non alicui inesse. Voco
                            autem huiusmodi figuram primam.</p>
                    </div>
                    <div type="cap" n="5">
                        <p>Quando vero idem huic quidem omni illi vero nulli inest, vel utrique omni
                            vel nulli, figuram quidem huiusmodi voco secundam, medium autem in hac
                            dico quod praedicatur de utroque, extremitates vero de quibus dicitur
                            hoc, maiorem vero extremitatem quae iuxta medium posita est, minorem
                            quae longius sita est. Ponitur autem medium foras quidem extremitatum,
                            primum vero positione. Perfectus igitur nullo modo erit syllogismus in
                            hac figura, possibilis vero erit et universalibus et non universalibus
                            existentibus terminis. Vniversalibus igitur erit syllogismus quando
                            medium huic quidem omni illi vero nulli inest, utrumlibet sit
                            privativum; aliter vero nullo modo. Praedicetur enim M de N quidem
                            nullo, de X vero omni. Quoniam igitur convertitur privativum, nulli M
                            inerit N; at M omni X posita erat; quare N nulli X; hoc enim ostensum
                            est prius. Rursum si M N quidem omni, X vero nulli, et X nulli N inerit
                            (nam si M nulli X et X nulli M inerit; at vero M omni N posita erat;
                            quare X nulli N inerit; facta est enim rursum prima figura); quoniam
                            autem convertitur privativum, et N nulli X inerit, quare erit idem
                            syllogismus. Est autem ostendere haec et ad impossibile ducentes.
                            Quoniam ergo fit syllogismus sic se habentibus terminis, manifestum, sed
                            non perfectus; non enim solum ex iis quae ex principio sunt, sed et ex
                            aliis perficitur necessarium. Si autem M de omni N et X praedicetur, non
                            erit syllogismus. Termini inesse 'substantia, animal, homo', non inesse
                            'substantia, animal, numerus'; medium 'substantia'. Nec quando nec de N
                            nec de X nullo praedicatur M. Termini inesse 'linea, animal, homo', non
                            inesse 'linea, animal, lapis'. Manifestum ergo quoniam si sit
                            syllogismus ex universalibus terminis, necesse est terminos se habere ut
                            in principio diximus; aliter enim se habentibus non fit necessarium.</p>
                        <p>Si autem ad alterum sit universaliter medium, quando ad maius quidem
                            fuerit universaliter vel praedicative vel privative, ad minus autem et
                            particulariter et opposite universali (dico autem opposite si universale
                            quidem privativum, particulare affirmativum, vel si universale
                            praedicativum, particulare privativum), necesse est fieri syllogismum
                            privativum particulariter. Nam si M N quidem nulli, X autem alicui
                            inest, necesse est N alicui X non inesse. Quoniam enim convertitur
                            privativum, nulli M inerit N; M vero posita erat alicui X inesse; quare
                            N alicui eorum quae sunt X non inerit; fit enim syllogismus per primam
                            figuram. Rursum si N quidem omni inest M, X vero alicui non, necesse est
                            N alicui X non inesse; nam si omni inest, praedicatur autem et M de omni
                            N, necesse est M omni X inesse; sed positum erat alicui non inesse. Et
                            si M N quidem omni inest, X autem non omni, erit syllogismus quoniam non
                            omni X inest N; demonstratio autem eadem. Si vero de X quidem omni, de N
                            vero non omni praedicetur, non erit syllogismus. Termini 'animal,
                            substantia, corvus', 'animal, album, corvus'. Nec quando de X quidem
                            nullo, de N vero aliquo. Termini inesse 'animal, substantia, unitas';
                            non inesse 'animal, substantia, scientia'.</p>
                        <p>Quando igitur oppositum est universale particulari, dictum est quando
                            erit et quando non erit syllogismus; quando autem similis figurae
                            fuerint propositiones, ut ambae privativae vel affirmativae, nullo modo
                            erit syllogismus. Sint enim prius privativae, et universale ponatur ad
                            maiorem extremitatem, ut M N quidem nulli, X autem alicui non insit;
                            contingit ergo et omni et nulli X inesse N. Termini nulli quidem inesse
                            'nigrum, nix, animal'; omni vero inesse non est sumere, si M alicui
                            quidem X inest, alicui autem non. Nam si omni X inest N et M nulli N, M
                            nulli X inerit; sed positum erat alicui inesse. Non igitur sic contingit
                            sumere terminos, ex indefinito autem ostendendum; quoniam enim verum est
                            M non inesse alicui X etiam si nulli inest, nulli vero cum inest non
                            erat syllogismus, manifestum quoniam nec nunc erit. Rursus sint
                            praedicativae, et universale ponatur similiter, ut M N quidem omni, X
                            autem alicui insit. Contingit ergo N et omni et nulli X inesse. Termini
                            nulli inesse 'album, cygnus, lapis'; omni vero non erit sumere propter
                            eandem causam quam et prius, sed ex indefinito monstrandum. Si autem
                            universale ad minorem extremitatem est, et M X quidem nulli, N vero
                            alicui non inest, contingit N et omni et nulli X inesse. Termini inesse
                            'album, animal, corvus'; non inesse 'album, lapis, corvus'. Similiter
                            autem et si praedicativae fuerint propositiones, termini non inesse
                            'album, animal, nix'; inesse 'album, animal, cygnus'. Manifestum igitur
                            quando similis figurae sunt propositiones, et haec quidem universalis,
                            illa vero particularis, quoniam nullo modo fit syllogismus. Sed nec si
                            alicui utrique inest vel non inest, vel huic quidem illi vero non, vel
                            neutri omni, vel indefinite. Termini autem communes omnium 'album,
                            animal, homo', 'album, animal, inanimatum'.</p>
                        <p>Manifestum igitur ex praedictis quoniam, si sic se habeant termini ad
                            invicem ut dictum est, fit syllogismus ex necessitate, et si sit
                            syllogismus, necesse est terminos sic se habere. Palam autem et quoniam
                            omnes imperfecti sunt qui in hac figura sunt syllogismi (omnes enim
                            perficiuntur assumptis quibusdam quae vel insunt terminis ex necessitate
                            vel ponuntur velut hypotheses, ut quando per impossibile ostendimus), et
                            quoniam non fit affirmativus syllogismus per hanc figuram, sed omnes
                            privativi et universales et particulares.</p>
                    </div>
                    <div type="cap" n="6">
                        <p>Si autem eidem hoc quidem omni illud vero nulli inest, vel ambo omni vel
                            nulli, figuram quidem huiusmodi voco tertiam, medium autem in hac dico
                            de quo ambo praedicamus, extremitates vero quae praedicantur, maiorem
                            autem extremitatem quae longius est medio, minorem vero quae propius.
                            Ponitur autem medium foras quidem extremitatum, ultimum vero positione.
                            Perfectus igitur non fit syllogismus nec in hac figura, possibilis vero
                            erit et universaliter et non universaliter terminis existentibus ad
                            medium. Vniversaliter quidem quando et P et R inerunt omni S, quoniam
                            alicui R inerit P ex necessitate; quoniam enim convertitur praedicativa,
                            inerit S alicui R, quare quoniam P inest omni S et S alicui R, necesse
                            est P alicui R inesse; fit enim syllogismus per primam figuram. Est
                            autem et per impossibile et expositione facere demonstrationem; si enim
                            ambo omni S insunt, si sumatur aliquid eorum quae sunt S, ut N, huic et
                            P et R inerunt ex necessitate, quare alicui R inerit P. Et si R quidem
                            omni S, P autem nulli inest, erit syllogismus quoniam P alicui R non
                            inerit ex necessitate; nam idem modus erit demonstrationis conversa R S
                            propositione. Ostendetur autem et per impossibile quemadmodum in priori.
                            Si autem insint S R quidem nulli, P vero omni, non erit syllogismus.
                            Termini inesse 'animal, equus, homo'; non inesse 'animal, inanimatum,
                            homo'. Nec quando ambo de nullo S dicuntur, non erit syllogismus.
                            Termini inesse 'animal, equus, inanimatum'; non inesse 'homo, equus,
                            inanimatum'; medium 'inanimatum'. Manifestum igitur et in hac figura
                            quando erit et quando non erit syllogismus ex universalibus terminis.
                            Quando enim ambo termini fuerint praedicativi, erit syllogismus quoniam
                            alicui inest extremitas extremitati; quando vero privativi, non erit.
                            Quando autem hic quidem privativus ille vero affirmativus, si maior
                            quidem fuerit privativus, alter vero affirmativus, erit syllogismus
                            quoniam alicui non inest extremitas extremitati, si autem e converso,
                            non erit.</p>
                        <p>Si autem hic quidem sit universaliter ad medium, ille vero
                            particulariter, si uterque sit praedicativus necesse est fieri
                            syllogismum, alteruter sit universalis terminorum. Nam si R omni S
                            insit, P vero alicui, necesse est et P alicui R inesse. Nam, quoniam
                            convertitur affirmativa, inerit S alicui P, quare quoniam R omni S, S
                            autem alicui P, et R alicui P inerit; quare et P alicui R. Rursum si R
                            alicui, P vero omni S insit, necesse est P alicui R inesse; nam idem
                            modus demonstrationis. Est autem demonstrare et per impossibile et
                            expositione, quemadmodum et in prioribus.</p>
                        <p>Si autem hic quidem sit praedicativus, ille vero privativus,
                            universaliter autem praedicativus, quando minor quidem fuerit
                            praedicativus, erit syllogismus. Nam si R omni S, P vero alicui non
                            inest, necesse est P alicui R non inesse. Si enim omni, et R omni S et P
                            omni S inerit; sed non inerat. Monstratur autem et sine deductione, si
                            sumatur aliquid eorum quae sunt S cui P non inest. Quando vero maior
                            fuerit praedicativus, non erit syllogismus, ut si P quidem omni S, R
                            autem alicui S non insit. Termini omni inesse 'animatum, homo, animal',
                            nulli vero non est sumere terminos, si R alicui quidem S inest, alicui
                            autem non; si enim omni S inest P, R autem alicui S, et P inerit alicui
                            R; sed positum erat nulli inesse. Sed quemadmodum in prioribus dicendum;
                            nam cum indefinitum est alicui non inesse, et quod nulli inest verum est
                            dicere alicui non inesse; nulli vero cum esset non erat syllogismus.
                            Manifestum ergo quoniam non erit syllogismus. Si autem privativus sit
                            universalis terminorum, quando maior quidem fuerit privativus minor
                            autem praedicativus, erit syllogismus. Si enim P nulli S, R autem alicui
                            inest S, P alicui R non inerit; rursum enim erit prima figura, R S
                            propositione conversa. Quando autem minor fuerit privativus, non erit
                            syllogismus. Termini inesse 'animal, homo, ferum', non inesse 'animal,
                            scientia, ferum'; medium in utrisque 'ferum'. Nec quando ambo privativi
                            ponuntur, est autem hic quidem universalis ille vero particularis.
                            Termini quando minor est universaliter ad medium 'animal, homo, ferum',
                            'animal, scientia, ferum'; quando autem maior, non inesse quidem
                            'corvus, nix, album'; inesse vero non est sumere, si R alicui quidem
                            inest S, alicui autem non inest. Si enim P omni R, R autem alicui S, et
                            P inerit alicui S; positum est autem nulli. Sed ex indefinito
                            monstrandum est. Neque si uterque alicui medio inest vel non inest, vel
                            unus quidem inest alter vero non inest, vel hic quidem alicui, ille vero
                            non omni vel indefinite, nullo modo erit syllogismus. Termini autem
                            communes omnium 'animal, homo, album', 'animal, inanimatum, album'.</p>
                        <p>Manifestum igitur et in hac figura quando erit et quando non erit
                            syllogismus, et quoniam, habentibus se terminis ut dictum est, fit
                            syllogismus ex necessitate, et si sit syllogismus necesse est terminos
                            sic se habere. Manifestum etiam quoniam omnes imperfecti sunt in hac
                            figura syllogismi (omnes enim perficiuntur quibusdam assumptis), et
                            quoniam syllogizare universale per hanc figuram non erit, neque
                            privativum neque affirmativum.</p>
                    </div>
                    <div type="cap" n="7">
                        <p>Palam autem et quoniam in omnibus figuris, quando non fit syllogismus,
                            cum praedicativi quidem vel privativi sunt utrique termini vel etiam
                            particulares nihil omnino fit necessarium; cum autem praedicativus et
                            privativus et universaliter sumptus privativus, semper fit syllogismus
                            minoris extremitatis ad maiorem; ut si A quidem omni B vel alicui, B
                            autem nulli C; conversis enim propositionibus necesse est C alicui A non
                            inesse. Similiter autem et in aliis figuris; semper enim fit per
                            conversionem syllogismus. Palam etiam quoniam indefinitum pro
                            praedicativo particulari positum eundem faciet syllogismum in omnibus
                            figuris.</p>
                        <p>Manifestum autem et quoniam omnes imperfecti syllogismi perficiuntur per
                            primam figuram. Aut enim ostensive aut per impossibile clauduntur omnes;
                            utrimque autem fit prima figura, ostensive quidem perfectis, quoniam per
                            conversionem claudebantur omnes, conversio autem primam faciebat
                            figuram, per impossibile vero demonstratis, quoniam posito falso
                            syllogismus fit per primam figuram; ut in postrema figura, si A et B
                            omni C insunt, quoniam A alicui B inest; nam si nulli, B autem omni C,
                            nulli C inerit A; sed erat omni. Similiter autem et in aliis.</p>
                        <p>Est etiam reducere omnes syllogismos ad primae figurae universales
                            syllogismos. Nam qui sunt in secunda manifestum quoniam per illos
                            perficiuntur, verum non similiter omnes, sed universales quidem
                            privativa conversa, particularium autem uterque per ad impossibile
                            deductionem. Qui vero in prima sunt particulares, perficiuntur quidem et
                            per se, est autem et per secundam figuram ostendere ad impossibile
                            ducentes; ut, si A omni B et B alicui C, quoniam A alicui C inerit; si
                            enim nulli, B autem omni, nulli C inerit B; hoc enim scimus per secundam
                            figuram. Similiter autem et in privativo fit demonstratio. Si enim A
                            nulli B et B alicui C inest, A alicui C non inerit; nam si omni, B autem
                            nulli inest, nulli C inerit B; haec autem fuit media figura. Quare,
                            quoniam qui in media figura sunt syllogismi omnes reducuntur in primae
                            figurae universales syllogismos, qui vero particulares sunt in prima ad
                            eos qui sunt in media, manifestum est quoniam et particulares reducentur
                            ad eos qui in prima figura sunt universales syllogismos. Qui vero sunt
                            in tertia, cum universales quidem sunt termini, statim perficiuntur per
                            illos syllogismos; si autem particulares sumuntur, per particulares
                            syllogismos primae figurae; sed hi reducti sunt in illos, quare et
                            tertiae figurae particulares. Manifestum ergo quoniam omnes reducentur
                            in primae figurae universales syllogismos.</p>
                        <p>Igitur syllogismi inesse vel non inesse ostendentes, dictum est quomodo
                            se habent, et per se qui ex eadem sunt figura et ad alios qui ex
                            aliis.</p>
                    </div>
                    <div type="cap" n="8">
                        <p><hi rend="bold">DE NECESSARIIS PROPOSITIONIBVS.</hi><lb/>Quoniam autem
                            diversum est inesse et ex necessitate inesse et contingere inesse (nam
                            multa insunt quidem, non tamen ex necessitate; alia vero neque ex
                            necessitate neque insunt omnino, contingit autem inesse), manifestum
                            quoniam et syllogismus unoquoque horum diversus erit, et non similiter
                            habentibus se terminis, sed hic quidem ex necessariis, ille vero ex iis
                            quae simpliciter insunt, ille autem ex contingentibus.</p>
                        <p>Ergo in necessariis quidem fere similiter se habet et in iis quae insunt;
                            similiter enim positis terminis et in iis quae insunt et in iis quae ex
                            necessitate insunt vel non insunt, et erit et non erit syllogismus,
                            verum distabit in eo quod adiacet terminis ex necessitate inesse vel non
                            inesse. Nam et privativum similiter convertitur, et in toto esse et de
                            omni similiter assignabimus. Ergo in aliis quidem eodem modo ostendetur
                            per conversionem quoniam conclusio necessaria, quomodo in eo quod est
                            inesse; in media autem figura quando fuerit universalis affirmativa,
                            particularis vero privativa, et rursum in tertia quando universalis
                            quidem praedicativa particularis vero privativa, non similiter erit
                            demonstratio, sed necesse est exponentes cui alicui utrumque non inest
                            de hoc facere syllogismum; erit enim necessarius in his; si autem de
                            exposito est necessarius, erit et de illo aliquo; nam expositum ipsum
                            quod illud aliquid est. Fit autem uterque syllogismus in propria
                            figura.</p>
                    </div>
                    <div type="cap" n="9">
                        <p><hi rend="bold">MIXTIO NECESSARII ET INESSE.</hi><lb/>Accidit autem
                            quandoque et altera propositione necessaria necessarium fieri
                            syllogismum, verum non utralibet, sed quae ad maiorem extremitatem, ut
                            si A quidem B ex necessitate sumptum est inesse vel non inesse, B autem
                            C inesse tantum; sic enim sumptis propositionibus, ex necessitate A
                            inerit C vel non inerit. Nam, quoniam omni B ex necessitate inest vel
                            non inest A, C autem aliquid eorum quae sunt B est, manifestum quoniam
                            et C ex necessitate inerit alterum horum. Si autem AB quidem non est
                            necessaria, BC autem necessaria, non erit conclusio necessaria. Nam si
                            est, accidet A alicui B inesse ex necessitate per primam et tertiam
                            figuram. Hoc autem falsum; contingit enim tale esse B cui possibile est
                            A nulli inesse. Amplius autem et ex terminis manifestum quoniam non erit
                            conclusio necessaria, ut si A quidem sit 'motus', B autem 'animal', in
                            quo autem C 'homo'; namque homo animal est ex necessitate, movetur autem
                            animal non ex necessitate, nec homo. Similiter autem et si privativa sit
                            AB; nam eadem demonstratio. In particularibus autem syllogismis, si
                            universalis quidem est necessaria, et conclusio erit necessaria; si
                            autem particularis, non necessaria, sive privativa sive praedicativa
                            fuerit universalis propositio. Sit autem primum universalis necessaria,
                            et A quidem omni B insit ex necessitate, B autem alicui C insit solum;
                            necesse est ergo A alicui C inesse ex necessitate; nam C sub B est, B
                            autem omni A inerat ex necessitate; similiter autem et si privativus sit
                            syllogismus; nam eadem erit demonstratio. Si autem particularis est
                            necessaria, non erit conclusio necessaria (nihil enim impossibile
                            evenit), quemadmodum nec in universalibus syllogismis. Similiter autem
                            et in privativis. Termini 'motus, animal, album'.</p>
                    </div>
                    <div type="cap" n="10">
                        <p><hi rend="bold">SECVNDA FIGVRA.</hi><lb/>In secunda autem figura, si
                            privativa quidem propositio universalis sit et necessaria, et conclusio
                            erit necessaria; si autem praedicativa, non necessaria. Sit enim primum
                            privativa necessaria, et A B quidem nulli ex necessitate, C autem insit
                            tantum. Quoniam ergo convertitur privativa, et B nulli A ex necessitate;
                            A autem omni C inest, quare nulli C inerit B ex necessitate; nam C sub A
                            est. Similiter autem et si ad C ponatur privativum; nam si A nulli C
                            contingit, et C nulli A poterit inesse; A autem omni B inest, quare
                            nulli eorum quae sunt B contingit C; fit enim prima figura rursum. Non
                            ergo neque B C; convertitur enim similiter.</p>
                        <p>Si autem praedicativa propositio est necessaria, non erit conclusio
                            necessaria. Insit enim A omni B ex necessitate, C autem nulli insit
                            tantum. Conversa igitur privativa fit prima figura; ostensum est autem
                            in prima quoniam, cum non est necessaria quae ad maiorem est privativa,
                            nec conclusio erit necessaria; quare nec in his erit ex necessitate.
                            Amplius autem, si conclusio est necessaria, accidit C alicui A non
                            inesse ex necessitate. Si enim B nulli C inest ex necessitate, neque C
                            nulli B inerit ex necessitate; B autem alicui A necesse est inesse,
                            siquidem et A omni B ex necessitate inerat. Quare C necesse est alicui A
                            non inesse. Sed nihil prohibet A huiusmodi accipi cui omni C contingit
                            inesse. Amplius et si terminos ponentem sit ostendere quoniam conclusio
                            non est necessaria; ut, sit A 'animal', B vero 'homo', C autem 'album',
                            et propositiones similiter sumptae sint; contingit enim animal nulli
                            albo inesse. Non inerit ergo nec homo ulli albo, sed non ex necessitate;
                            contingit enim hominem fieri album, non tamen donec animal nulli albo
                            insit. Quare cum haec sunt, necessaria erit conclusio, simpliciter autem
                            non necessaria.</p>
                        <p>Similiter autem se habebit et in particularibus syllogismis; quando
                            privativa quidem propositio et universalis fuerit et necessaria, et
                            conclusio erit necessaria; quando autem praedicativa universalis,
                            privativa vero particularis, non erit conclusio necessaria. Sit autem
                            primum privativa et universalis et necessaria, et A B quidem nulli
                            contingat inesse ex necessitate, C autem alicui insit. Quoniam ergo
                            convertitur privativa, et B nulli A continget ex necessitate inesse; A
                            autem alicui C inest, quare ex necessitate alicui eorum quae sunt C non
                            inerit B. Rursum sit praedicativa et universalis et necessaria, et
                            ponatur ad B praedicativum; si ergo A omni B ex necessitate inest, C
                            autem alicui non inest, quoniam non inerit B alicui C manifestum, sed
                            non ex necessitate; nam idem termini erunt ad demonstrationem qui in
                            universalibus syllogismis. Sed nec si privativa necessaria est
                            particulariter sumpta, erit conclusio necessaria; nam per eosdem
                            terminos demonstratio.</p>
                    </div>
                    <div type="cap" n="11">
                        <p><hi rend="bold">TERTIA FIGVRA.</hi><lb/>In postrema autem figura terminis
                            quidem universalibus ad medium et praedicativis utrisque
                            propositionibus, utralibet sit necessaria, et conclusio erit necessaria.
                            Si autem haec quidem sit privativa illa vero praedicativa, quando
                            privativa quidem fuerit necessaria et conclusio erit necessaria, quando
                            autem praedicativa, non erit necessaria. Sint enim primum utraeque
                            praedicativae propositiones, et A et B omni C insint, necessaria autem
                            sit AC. Quoniam ergo B omni C inest, et C alicui B inerit eo quod
                            convertitur universalis particulari, quare si A inest omni C ex
                            necessitate et C alicui B, et A alicui B necessarium inesse; nam B sub C
                            est. Fit igitur prima figura. Similiter autem ostendetur et si BC est
                            necessaria; convertitur enim et C alicui A; quare si omni C inest B ex
                            necessitate, et A alicui inerit ex necessitate.</p>
                        <p>Rursum sit AC quidem privativa, BC vero affirmativa, necessaria autem
                            privativa. Quoniam ergo convertitur C alicui B, A autem nulli C ex
                            necessitate; neque A alicui B inerit ex necessitate; nam B sub C est. Si
                            autem praedicativa sit necessaria, non erit conclusio necessaria. Sit
                            enim BC praedicativa et necessaria, AC autem privativa et non
                            necessaria. Quoniam ergo convertitur affirmativa, inerit et C alicui B
                            ex necessitate; quare, si A quidem nulli eorum quae sunt C, C autem
                            alicui eorum quae sunt B, A alicui eorum quae sunt B non inerit; sed non
                            ex necessitate; ostensum est enim in prima figura quoniam, privativa
                            propositione non necessaria, nec conclusio erit necessaria. Amplius, et
                            si per terminos sit manifestum; sit enim A quidem 'bonum', in quo autem
                            B 'animal', C autem 'equus'; ergo bonum quidem contingit nulli equo
                            inesse, animal vero necesse est omni inesse; sed non necesse est aliquod
                            animal non esse bonum, siquidem contingit omne esse bonum. Aut si non
                            hoc possibile, sed 'vigilare' vel 'dormire' terminum ponendum; omne enim
                            animal susceptibile est horum.</p>
                        <p>Si igitur termini universaliter ad medium sint, dictum est quando erit
                            conclusio necessaria; si autem hic quidem universaliter ille vero
                            particulariter, praedicativus autem uterque quando universalis fuerit
                            necessarius, et conclusio erit necessaria. Demonstratio autem eadem quae
                            et prius; convertitur enim et particularis affirmativa. Si ergo necesse
                            est B omni C inesse, A autem sub C est, necesse est B alicui A inesse.
                            Si autem B alicui A, et A alicui B inesse necessarium; convertitur enim.
                            Similiter autem et si AC sit necessaria universalis; nam B sub C est. Si
                            autem particularis est necessaria, non erit conclusio necessaria. Sit
                            enim BC particularis et necessaria, A autem insit omni C, non tamen ex
                            necessitate. Conversa ergo BC prima fit figura et universalis quidem
                            propositio non necessaria, particularis autem necessaria. Quando autem
                            sic se habebant propositiones, non erat conclusio necessaria, quare nec
                            in his. Amplius autem et ex terminis manifestum. Sit enim A quidem
                            'vigilatio', B autem 'bipes', in quo autem C 'animal'; ergo B alicui C
                            necesse est inesse, A autem contingit C et A non necessario B; non enim
                            necesse est aliquem bipedem dormire vel vigilare. Similiter autem et per
                            eosdem terminos ostendetur et si AC sit particularis et necessaria.</p>
                        <p>Si autem hic quidem terminorum sit praedicativus, ille vero privativus,
                            quando universalis quidem fuerit privativus et necessarius, et conclusio
                            erit necessaria; si enim A nulli C contingit, B autem alicui C inest,
                            necesse est A alicui B non inesse. Quando autem affirmativa necessaria
                            ponetur vel universalis vel particularis vel privativa particularis, non
                            erit conclusio necessaria. Nam alia quidem eadem quae et in prioribus
                            dicemus, termini autem cum universalis quidem affirmativa est necessaria
                            'vigilatio, animal, homo'; medium 'homo'; cum autem particularis
                            praedicativa necessaria 'vigilatio, animal, album'; animal enim necesse
                            est alicui albo inesse, vigilatio autem contingit nulli, et non necesse
                            est alicui animali non inesse vigilationem. Quando autem privativa
                            particularis est necessaria, 'bipes, moveri, animal'.</p>
                    </div>
                    <div type="cap" n="12">
                        <p>Manifestum igitur quoniam inesse quidem non est syllogismus, si utraeque
                            propositiones non sint in eo quod est inesse, necessarii vero est et
                            altera solum necessaria. In utrisque autem et affirmativis et privativis
                            existentibus syllogismis necesse est alteram propositionem similem esse
                            conclusioni. Dico autem similem, si inesse quidem, quae inesse
                            significat, si autem necessaria, necessariam. Quare et hoc palam quoniam
                            non erit conclusio neque necessaria neque quae inesse non sumpta vel
                            necessaria vel quae inesse significet propositione. Igitur de
                            necessario, quomodo fit et quam differentiam habeat ad inesse,
                            sufficienter paene dictum est.</p>
                    </div>
                    <div type="cap" n="13">
                        <p><hi rend="bold">DE CONTINGENTE.</hi><lb/>De contingente autem post haec
                            dicemus, quando et quomodo et per quae erit syllogismus. Dico autem
                            contingere et contingens quo, cum non sit necessarium, posito autem
                            esse, nihil erit propter hoc impossibile; nam necessarium aequivoce
                            contingere dicimus. Quoniam autem hoc est contingens, manifestum ex
                            affirmationibus et negationibus oppositis; nam 'non contingit esse' et
                            'impossibile esse' et 'necesse est non esse' vel eadem sunt vel
                            sequuntur se invicem; quare et opposita his 'contingit esse' et 'non
                            impossibile esse' et 'non necesse est non esse' vel eadem erunt vel
                            sequentia se invicem; de omni enim affirmatio vel negatio. Erit ergo
                            contingens non necessarium et non necessarium contingens. Accidit autem
                            omnes quae secundum contingere sunt propositiones converti sibi invicem.
                            Dico autem non affirmativas negativis, sed quaecumque affirmativam
                            habent figuram secundum oppositionem, ut ea quae est 'contingit esse' ei
                            quae est 'contingit non esse', et ea quae est 'contingit omni' ei quae
                            est 'contingit nulli' vel 'non omni', et quae 'alicui' ei quae 'non
                            alicui'. Eodem autem modo et in aliis. Quoniam enim contingens non est
                            necessarium, quod autem non est necessarium possibile est non esse,
                            manifestum quoniam, si contingit A inesse B, contingit et non inesse, et
                            si omni contingit inesse, et omni contingit non inesse. Similiter autem
                            et in particularibus affirmationibus; nam eadem demonstratio. Sunt autem
                            huiusmodi propositiones praedicativae; nam 'contingere' ei quod est
                            'esse' similiter ponitur, quemadmodum dictum est prius.</p>
                        <p>Determinatis autem his rursum dicimus quoniam 'contingere' duobus modis
                            dicitur, uno quidem quod plerumque fit et deficit necessarium, ut
                            'canescere hominem' vel 'augeri' vel 'minui', vel omnino 'quod natum est
                            esse' (hoc enim non continuum quidem habet necessarium eo quod non
                            semper est homo, cum autem homo est aut ex necessitate aut ut in
                            pluribus est); alio autem infinitum, quod et sic et non sic possibile,
                            ut 'animal ambulare' vel 'ambulante fieri terrae motum' vel omnino quod
                            a casu fit; nihil enim magis sic natum est vel e contrario. Convertitur
                            ergo et secundum oppositas propositiones utrumque contingens, non tamen
                            eodem modo, sed quod natum quidem est esse ei quod est non ex
                            necessitate esse (sic enim contingit non canescere hominem); infinitum
                            autem ei quod nihil magis sic vel illo modo. Disciplina autem et
                            syllogismus demonstrativus ex infinitis quidem non est eo quod
                            inordinatum est medium, ex iis vero quae nata sunt est, et paene
                            orationes et considerationes fiunt de sic contingentibus; ex illis autem
                            possibile quidem est fieri syllogismum, non tamen solet quaeri.</p>
                        <p>Haec ergo definientur magis in sequentibus; nunc autem dicemus quando et
                            quomodo et quis erit syllogismus ex contingentibus propositionibus.</p>
                        <p><hi rend="bold">DE CONTINGENTIBVS PROPOSITIONIBVS.</hi><lb/>Quoniam autem
                            'contingere hoc huic inesse' dupliciter est accipere; aut enim cui inest
                            hoc aut cui contingit ipsum inesse (nam de quo B, A contingere horum
                            alterum significat, aut de quo dicitur B aut de quo contingit dici; de
                            quo autem B A contingere aut omni B possibile esse A nihil differt),
                            manifestum igitur quoniam dupliciter dicetur A contingere omni B inesse.
                            Primum ergo dicemus, si de quo C contingit B et de quo B A, quis erit et
                            qualis syllogismus; sic enim utraeque propositiones sumuntur secundum
                            contingere, quando autem de quo B inest contingit A, haec quidem est
                            inesse, illa vero contingens. Quare a similibus figura incipiendum,
                            quemadmodum et in aliis.</p>
                    </div>
                    <div type="cap" n="14">
                        <p>Quando ergo A contingit omni B et B omni C, syllogismus erit perfectus
                            quoniam A contingit omni C inesse. Hoc autem manifestum ex definitione;
                            nam contingere omni inesse sic dicebamus. Similiter autem et si A quidem
                            contingit nulli B, B autem omni C, quoniam A contingit nulli C; nam de
                            quo B contingit A non contingere, hoc erat nullum dimittere eorum quae
                            sub B contingunt. Quando autem A contingit omni B, B autem contingit
                            nulli C, per sumptas quidem propositiones nullus fit syllogismus,
                            conversa autem BC secundum contingere, fit idem qui et prius. Quoniam
                            enim contingit B nulli C inesse, contingit et omni inesse; hoc autem
                            dictum est prius. Quare si B quidem omni C, A autem omni B, rursum idem
                            fit syllogismus. Similiter autem et si ad utrasque propositiones negatio
                            ponatur cum contingere. Dico autem ut si A contingit nulli B, et B nulli
                            C; nam propter sumptas quidem propositiones nullus fit syllogismus,
                            conversis autem rursus idem erit qui et prius. Manifestum est igitur
                            quoniam negatione posita ad minorem extremitatem vel ad utrasque
                            propositiones aut non fit syllogismus, aut fit quidem sed non perfectus;
                            ex conversione enim fit necessarium.</p>
                        <p>Si autem haec quidem propositionum universalis, illa vero particularis
                            sumatur, ad maiorem quidem extremitatem posita universali, syllogismus
                            erit perfectus. Nam si A omni B contingit, B autem alicui C, A alicui C
                            contingit. Hoc autem manifestum ex definitione contingentis. Rursum si A
                            contingit nulli B, B autem contingit alicui C inesse, necesse est A
                            contingere alicui C non inesse. Demonstratio autem eadem. Si autem
                            privativa sumatur particularis propositio, universalis autem
                            affirmativa, positione autem similiter se habeant (ut A quidem omni B
                            contingat, B autem alicui C contingat non inesse), per sumptas quidem
                            propositiones non fit manifestus syllogismus, conversa autem particulari
                            et posito B alicui C contingere inesse, eadem erit conclusio quae et
                            prius, quemadmodum in his qui a principio.</p>
                        <p>Si autem quae ad maiorem extremitatem est particularis sumatur, quae
                            autem ad minorem universalis, sive utraeque affirmativae ponantur sive
                            privativae sive non similis figurae, sive utraeque indefinitae vel
                            particulares, nullo modo erit syllogismus; nihil enim prohibet B
                            transcendere A et non praedicari de aequis; quo autem B transcendit A
                            sumatur C; huic enim neque omni neque nulli neque alicui neque non
                            alicui contingit A inesse, siquidem convertuntur secundum contingere
                            propositiones et B pluribus contingit quam A inesse. Amplius autem et ex
                            terminis manifestum; nam sic se habentibus propositionibus, continget
                            primum postremo et nulli et omni ex necessitate inesse. Termini autem
                            communes omnium inesse quidem ex necessitate 'animal, album, homo'; non
                            contingere vero 'animal, album, vestis'. Manifestum igitur quoniam hoc
                            modo habentibus se terminis nullus fit syllogismus. Nam omnis
                            syllogismus vel eius quod est inesse est, vel ex necessitate vel
                            contingere. Ergo eius quidem quod est inesse et necessarii, manifestum
                            quoniam non est; nam affirmativus interimitur privativo et privativus
                            affirmativo. Relinquitur ergo eius quod est contingere esse; hoc autem
                            impossibile; ostensum est enim quoniam sic se habentibus terminis et
                            omni postremo primum necesse est et nulli contingit inesse. Quare non
                            erit eius quod est contingere syllogismus; nam necessarium non erat
                            contingens.</p>
                        <p>Manifestum autem et quoniam cum universales sunt termini in
                            contingentibus propositionibus, semper fit syllogismus in prima figura,
                            sive sint praedicativi sive privativi, verum ex praedicativis quidem
                            perfectus, ex privativis autem imperfectus. Oportet autem contingere
                            sumere non in necessariis, sed secundum dictam definitionem. Aliquotiens
                            autem latet huiusmodi.</p>
                    </div>
                    <div type="cap" n="15">
                        <p><hi rend="bold">MIXTIO INESSE ET CONTINGENTIS.</hi><lb/>Si autem haec
                            quidem inesse, illa vero contingere sumatur propositionum, quando quae
                            ad maiorem quidem est extremitatem contingere significaverit, perfecti
                            erunt omnes syllogismi et contingentis secundum dictam determinationem;
                            quando autem quae ad minorem et imperfecti omnes et privativi syllogismi
                            non contingentis secundum determinationem, sed eius quod est nulli aut
                            non omni ex necessitate inesse; si enim nulli aut non omni ex
                            necessitate, contingere dicimus et nulli et non omni inesse. Contingat
                            enim A omni B, B autem omni C ponatur inesse. Quoniam igitur sub B est
                            C, A autem contingit omni B, manifestum quoniam et C omni contingit. Fit
                            ergo perfectus syllogismus; similiter autem et cum privativa est AB
                            propositio, BC autem affirmativa, et haec quidem contingens, illa vero
                            inesse sumitur, perfectus erit syllogismus quoniam A contingit nulli C
                            inesse.</p>
                        <p>Quoniam ergo inesse posito ad minorem extremitatem perfecti fiunt
                            syllogismi, manifestum; quoniam autem contrarie se habente erunt
                            syllogismi, per impossibile monstrandum. Simul autem erit manifestum et
                            quoniam imperfecti; nam ostensio non ex sumptis propositionibus. Primum
                            autem ostendendum quoniam, si cum est A necesse est esse B, et cum
                            possibile est A, possibile erit B ex necessitate. Sit enim sic se
                            habentibus in quo quidem A possibile, in quo autem B impossibile; si
                            ergo possibile quidem, cum possibile esse, fiet, impossibile vero cum
                            impossibile, non fiet, simul autem si A possibile et B impossibile,
                            continget A fieri praeter B, si autem fieri, et esse; nam quod fit,
                            quando factum est, est. Oportet autem accipere non solum in generatione
                            impossibile et possibile, sed et in verum esse, et in inesse, et
                            quocumque modo aliter dicitur possibile; in omnibus enim similiter se
                            habebit. Amplius, cum est AB esse, non quoniam uno aliquo existente A
                            erit B oportet opinari; nihil enim est ex necessitate uno aliquo
                            existente, sed duobus ad minus, ut quando propositiones sic se habent ut
                            dictum est secundum syllogismum. Nam si C de D, D autem de E, et C de E
                            ex necessitate; et si possibile utrumque, et conclusio erit possibilis.
                            Quemadmodum ergo, si quis ponat A quidem 'propositiones', B autem
                            'conclusionem', accidet non solum, cum A sit necessarium, et B esse
                            necessarium, sed et possibili possibile.</p>
                        <p>Hoc autem ostenso manifestum quoniam, falso posito et non impossibili, et
                            quod accidit propter positionem falsum erit et non impossibile; ut si A
                            falsum quidem est, non tamen impossibile, cum autem sit A est et B, et B
                            erit falsum quidem, non tamen impossibile. Nam quia ostensum est
                            quoniam, si cum est A est B, et cum possibile est A erit et B possibile,
                            positum est autem A possibile esse, et B erit possibile; si enim
                            impossibile, simul erit idem possibile et impossibile.</p>
                        <p>Determinatis autem his, insit A omni B, B autem contingat omni C; necesse
                            est igitur A contingere omni C inesse. Non enim contingat, B autem omni
                            C ponatur ut inesse; hoc autem falsum quidem, non tamen impossibile. Si
                            ergo A quidem non contingit C, B autem omni inest C, A non omni B
                            contingit; fit enim syllogismus per tertiam figuram; sed positum erat
                            omni contingere inesse. Necesse est ergo A omni C contingere; falso enim
                            posito et non impossibili, quod accidit est impossibile. Est autem et
                            per primam figuram facere syllogismum, ponentes B inesse C; nam si B
                            omni C inest, A autem omni B contingit, et omni C continget A. Sed
                            positum erat non omni contingere.</p>
                        <p>Oportet autem accipere omni inesse non secundum tempus determinantes, ut
                            nunc aut in hoc tempore, sed simpliciter; per huiusmodi enim
                            propositiones et syllogismos facimus, quoniam secundum nunc sumpta
                            propositione non erit syllogismus; nihil enim fortasse prohibet
                            quandoque et omni moventi hominem inesse, ut si nihil aliud moveatur;
                            movens autem contingit omni equo; sed hominem nulli equo contingit.
                            Amplius, sit primum quidem 'animal', medium autem 'movens', postremum
                            vero 'homo'. Ergo propositiones quidem similiter se habebunt, conclusio
                            vero necessaria, non contingens; ex necessitate enim homo animal.
                            Manifestum igitur quoniam universale sumendum simpliciter, et non
                            tempore determinanti.</p>
                        <p>Rursum, sit privativa propositio universalis AB, et sumatur A quidem
                            nulli B inesse, B autem contingat omni C inesse. His igitur positis
                            necesse est A contingere nulli C inesse. Non enim contingat, B autem
                            ponatur inesse C, sicuti prius. Necesse est igitur A alicui B inesse;
                            fit enim syllogismus per tertiam figuram; hoc autem impossibile. Quare
                            continget A nulli C; posito enim falso, impossibile est quod accidit.
                            Hic ergo syllogismus non est contingentis secundum definitionem, sed
                            nulli inesse ex necessitate (haec enim est contradictio factae
                            hypothesis; positum est enim ex necessitate A alicui C inesse,
                            syllogismus autem per impossibile oppositae est contradictionis).
                            Amplius autem et ex terminis manifestum quoniam non erit conclusio
                            contingens. Sit enim A quidem 'corvus', in quo autem B 'intelligens', in
                            quo autem C 'homo'. Nulli ergo B inest A; nam nullum intelligens corvus,
                            B autem contingit omni C; omni enim homini inest intelligere. Sed A ex
                            necessitate nulli C; non igitur conclusio contingens. Sed nec necessaria
                            semper. Sit enim A quidem 'movens', B autem 'scientia', in quo autem C
                            'homo'; ergo A quidem nulli B inerit, B autem omni C contingit, et non
                            erit conclusio necessaria; non enim necesse est nullum hominem moveri,
                            sed non necesse est aliquem. Manifestum igitur quoniam conclusio est
                            eius quod est nulli ex necessitate inesse. Sumendum autem melius
                            terminos.</p>
                        <p>Si autem privativum ponatur ad minorem extremitatem contingere
                            significans, ex ipsis quidem sumptis propositionibus nullus erit
                            syllogismus, conversa autem secundum contingens propositione erit,
                            quemadmodum in prioribus. Insit enim A omni B, B autem contingat nulli
                            C. Sic ergo habentibus se terminis nihil erit necessarium; si autem
                            convertatur BC et sumatur B contingere omni C, fiet syllogismus
                            quemadmodum prius; similiter enim habent se termini positione. Eodem
                            autem modo et cum privativa sunt utraque intervalla, si AB quidem non
                            inesse, BC autem non contingere significet; nam per ea quidem quae
                            sumpta sunt nullo modo fit necessarium, conversa autem secundum
                            contingens propositione erit syllogismus. Sumatur enim A quidem nulli B
                            inesse, B autem contingere nulli C; nam per haec quidem nihil
                            necessarium. Si autem sumatur B omni C contingere, quod verum est, AB
                            autem propositio similiter se habeat, rursus erit idem syllogismus. Si
                            autem non inesse ponatur B omni C et non contingere non inesse, non erit
                            syllogismus ullo modo, sive privativa sit sive affirmativa AB
                            propositio. Termini autem communes ex necessitate quidem inesse 'album,
                            animal, nix', non contingere autem 'album, animal, pix'.</p>
                        <p>Manifestum igitur quoniam cum universales sunt termini, et haec quidem
                            propositionum inesse, illa vero sumitur contingens, quando quae ad
                            minorem est extremitatem contingere sumitur propositio semper fit
                            syllogismus, verum quandoque quidem ex ipsis, quandoque autem conversa
                            propositione. Quando autem utrumque horum et ob quam causam,
                            diximus.</p>
                        <p>Si autem hoc quidem universale illud vero particulare sumatur
                            intervallorum, quando ad maiorem quidem extremitatem universale ponitur
                            et contingens, sive negativum sive affirmativum, particulare autem
                            affirmativum et inesse, erit syllogismus perfectus, quemadmodum et cum
                            universales sunt termini. Demonstratio autem eadem quae et prius. Quando
                            autem universale quidem fuerit ad maiorem extremitatem, inesse autem et
                            non contingens, alterum vero particulare et contingens, sive negativae
                            sive affirmativae ponantur utraeque, sive haec quidem negativa, illa
                            vero affirmativa, in omnibus erit syllogismus imperfectus. Verum hi
                            quidem per impossibile ostendentur, illi vero per conversionem
                            contingentis, quemadmodum in prioribus. Erit autem syllogismus per
                            conversionem et quando universalis quidem ad maiorem extremitatem posita
                            significaverit inesse vel non inesse, particularis autem cum sit
                            privativa sumet contingere; ut si A quidem omni B inest vel non inest, B
                            autem alicui C contingit non inesse; conversa enim BC secundum
                            contingere fit syllogismus. Quando autem non inesse sumet particulariter
                            posita, non erit syllogismus. Termini inesse quidem 'album, animal,
                            nix'; non inesse autem 'album, animal, pix'. Per indefinitum enim
                            sumenda demonstratio. Si autem universale quidem ponatur ad minorem
                            extremitatem, particulare autem ad maiorem, sive privativum sive
                            affirmativum sive contingens sive inesse utrumvis, nullo modo erit
                            syllogismus.</p>
                        <p>Nec cum particulares vel indefinitae ponuntur propositiones sive
                            contingere sumptae sive inesse sive permutatim, nec sic erit
                            syllogismus. Demonstratio autem eadem quae et in prioribus. Termini
                            autem communes inesse quidem ex necessitate 'animal, album, homo'; non
                            contingere vero 'animal, album, tunica'. Manifestum igitur quoniam
                            universali posito ad maiorem extremitatem semper fit syllogismus, ad
                            minorem autem numquam nullo modo.</p>
                    </div>
                    <div type="cap" n="16">
                        <p><hi rend="bold">MIXTIO NECESSARII ET CONTINGENTIS.</hi><lb/>Quando autem
                            haec quidem propositionum ex necessitate inesse vel non inesse, illa
                            vero contingere significat, syllogismus quidem erit hoc modo habentibus
                            se terminis, et perfectus quando ad minorem extremitatem ponitur
                            necessarium; conclusio autem si praedicativi quidem sint termini,
                            contingentis et non inesse erit sive universaliter sive non
                            universaliter ponantur; si autem sint hic quidem affirmativus ille vero
                            privativus, quando affirmativus quidem fuerit necessarius, contingentis
                            et non eius quod est non inesse, quando autem privativus, et
                            contingentis non inesse et non inesse, sive universales sive non
                            universales sint termini; contingere autem in conclusione eodem modo
                            accipiendum est quo in prioribus. Eius autem quod est ex necessitate non
                            inesse non erit syllogismus; aliud enim est non ex necessitate inesse et
                            ex necessitate non inesse.</p>
                        <p>Quoniam igitur affirmativis existentibus terminis non fit conclusio
                            necessaria, manifestum. Insit enim A omni B ex necessitate, B autem
                            contingat omni C; erit igitur syllogismus imperfectus quoniam A
                            contingit omni C inesse. Quoniam autem imperfectus, ex demonstratione
                            palam; eodem enim modo ostendetur quo et in prioribus. Rursum A quidem
                            contingat omni B inesse, B autem omni C insit ex necessitate. Erit
                            itaque syllogismus quoniam A contingit omni C inesse, sed non quoniam
                            inest, et perfectus sed non imperfectus; statim enim perficitur per ex
                            principio propositiones.</p>
                        <p>Si autem non similis figurae sint propositiones, sit primum privativa
                            necessaria, et A quidem contingat nulli B ex necessitate, B autem
                            contingat omni C. Necesse est igitur A nulli C inesse. Ponatur enim
                            inesse aut omni aut alicui; positum est autem contingere nulli B.
                            Quoniam ergo convertitur privativa, et B nulli A contingit; A autem
                            positum est inesse C aut omni aut alicui; quare nulli aut non omni C
                            continget B inesse, sed positum erat omni ex principio. Manifestum autem
                            quoniam et eius quod est contingere non inesse fit syllogismus, siquidem
                            et non inesse. Rursum, sit affermativa propositio necessaria, et A
                            quidem contingat nulli B inesse, B autem insit omni C ex necessitate.
                            Ergo syllogismus quidem erit perfectus, sed non eius quod est non inesse
                            sed eius quod est contingere non inesse; nam et propositio sic sumpta
                            est quae a maiore est extremitate, et ad impossibile non est ducere; nam
                            si ponatur A inesse nulli C, situm est autem et nulli B contingere
                            inesse, nihil accidit per haec impossibile. Si autem ad minorem
                            extremitatem ponatur privativum, quando contingere quidem significaverit
                            syllogismus erit per conversionem quemadmodum in prioribus, quando autem
                            non contingere, non erit. Nec quando utraque quidem ponuntur privativa,
                            non est autem contingens quod ad minorem. Termini autem idem, inesse
                            quidem 'album, animal, nix', non inesse autem 'album, animal, pix'.</p>
                        <p>Eodem autem modo se habebit et in particularibus syllogismis. Quando enim
                            fuerit privativa necessaria, et conclusio erit non inesse, ut si A
                            quidem nulli B contingat inesse, B autem alicui C contingat inesse,
                            necesse est A alicui eorum quae sunt C non inesse. Si enim omni inest,
                            contingit autem nulli B, et B nulli A contingit inesse. Quare si omni C
                            inest A, nulli C contingit B. Sed positum erat alicui contingere. Quando
                            autem particularis affirmativa necessaria fuerit, quae in privativo
                            syllogismo, ut BC, aut universalis in affirmativo, ut AB, non erit
                            inesse syllogismus. Demonstratio autem eadem quae et in prioribus. Si
                            autem universale quidem ponatur ad minorem extremitatem vel affirmativum
                            vel privativum contingens, particulare autem necessarium, non erit
                            syllogismus. Termini autem inesse quidem ex necessitate 'animal, album,
                            homo'; non contingere autem 'animal, album, tunica'. Quando autem
                            universale quidem est necessarium, particulare autem contingens, cum
                            privativum quidem est universale, inesse quidem termini 'animal, album,
                            corvus', non inesse autem 'animal, album, pix'; cum autem affirmativum
                            inesse quidem 'animal, album, cygnus', non contingere autem 'animal,
                            album, nix'. Nec quando indefinitae sumuntur propositiones aut utraeque
                            particulares, nec sic erit syllogismus. Termini autem communes inesse
                            quidem 'animal, album, homo', non inesse autem 'animal, album,
                            inanimatum'. Nam et animal alicui albo et album inanimato alicui et
                            necessarium inesse et non contingit inesse; et in contingenti similiter.
                            Quare ad omnia utiles sunt termini.</p>
                        <p>Manifestum ergo ex iis quae dicta sunt quoniam similiter habentibus se
                            terminis et in eo quod est inesse et in necessariis et fit et non fit
                            syllogismus, verum secundum inesse quidem posita privativa propositione,
                            eius quod est contingere erat syllogismus, secundum necessarium autem
                            privativa, et contingere et non inesse. Palam autem et quoniam omnes
                            imperfecti syllogismi et quoniam perficiuntur per praedictas
                            figuras.</p>
                    </div>
                    <div type="cap" n="17">
                        <p><hi rend="bold">SECVNDA FIGVRA.</hi><lb/>In secunda autem figura quando
                            contingentes quidem sumuntur utraeque propositiones, nullus erit
                            syllogismus sive sint affirmativae sive privativae sive universales sive
                            particulares; quando autem haec quidem inesse, illa vero contingere
                            significat, affirmativa quidem inesse significante, numquam erit;
                            privativa autem universali, semper. Eodem autem modo et quando haec
                            quidem propositionum ex necessitate, illa vero contingere assumit.
                            Oportet autem et in his accipere quod in conclusionibus est contingens
                            quemadmodum in prioribus.</p>
                        <p>Primum igitur ostendendum quoniam non convertitur in contingere
                            privativa, ut si A contingit nulli B, non necesse est et B contingere
                            nulli A. Ponatur enim hoc et contingat B nulli A inesse. Ergo quoniam
                            convertuntur quae sunt in contingente affirmationes negationibus et
                            contrariae et contraiacentes, B autem contingit nulli A inesse,
                            manifestum est quoniam et omni A continget inesse. Hoc autem falsum; non
                            enim si hoc huic omni contingit, et hoc huic necessarium; quare non
                            convertitur privativa. Amplius autem nichil prohibet A quidem contingere
                            nulli B, B autem alicui A ex necessitate non inesse, ut album quidem
                            contingit omni homini non inesse (nam et inesse), hominem autem non
                            verum est dicere quoniam contingit nulli albo; pluribus enim ex
                            necessitate non inest, necessarium autem non erat contingens.</p>
                        <p>Sed nec ex impossibili ostendetur convertens, ut is quis probet quoniam
                            falsum est B contingere nulli A inesse, verum non contingere nulli
                            (affirmatio enim et negatio), si autem hoc, verum ex necessitate alicui
                            A inesse B; quare et A alicui B; hoc autem impossibile. Non enim si A
                            non contingit nulli B, necesse est alicui inesse. Nam 'non contingere
                            nulli' dupliciter dicitur; hoc quidem si ex necessitate alicui inest,
                            illud vero si ex necessitate alicui non inest; nam ex necessitate alicui
                            A non inesse non verum dicere quod omni contingit non inesse,
                            quemadmodum nec alicui inesse ex necessitate quoniam omni contingit
                            inesse. Si ergo aliquis probet, quia non contingit C omni D inesse, ex
                            necessitate alicui non inesse ipsum, falsum sumet; omni enim inest, sed
                            quoniam in quibusdam ex necessitate inest, propter hoc dicimus non omni
                            contingere. Quare ei quae est 'contingere omni inesse' et ea quae est
                            'ex necessitate alicui inesse' opponitur et quae 'ex necessitate alicui
                            non inesse'. Similiter autem et ei quae est 'contingere nulli'. Palam
                            ergo quoniam ad sic contingens et non contingens, ut in principio
                            definivimus, non 'ex necessitate alicui inesse' sed 'ex necessitate
                            alicui non inesse' sumendum. Hoc autem sumpto nihil accidit impossibile,
                            quare non fit syllogismus. Manifestum ergo ex his quae dicta sunt
                            quoniam non convertitur privativa.</p>
                        <p>Hoc autem ostenso ponatur A B quidem contingere nulli, C vero omni. Per
                            conversionem ergo non erit syllogismus; dictum est enim quoniam non
                            convertitur huiusmodi propositio. Sed nec per impossibile; nam posito B
                            omni C contingere inesse nihil accidit falsum; continget enim A et omni
                            et nulli C inesse. Omnino autem si est syllogismus, palam quoniam
                            contingentis erit eo quod neutra propositionum sumpta est inesse, et hic
                            vel affirmativus vel privativus; neutro autem modo possibile est.
                            Affirmativo enim posito ostendetur per terminos quoniam non contingit
                            esse, privativo autem quoniam conclusio non contingit sed necessaria
                            est. Sit enim A quidem 'album', B autem 'homo', in quo autem C 'equus'.
                            Ergo A, album, contingit huic quidem omni, illi vero nulli inesse, sed B
                            neque inesse contingit C neque non inesse. Quoniam igitur inesse non
                            possibile est, manifestum; nullus enim equus homo. Sed neque contingere
                            non inesse; necesse est enim nullum equum hominem esse, necessarium
                            autem non erat contingens. Non igitur fit syllogismus. Similiter autem
                            ostendetur et si e converso ponatur privativa et si utraeque
                            affirmativae ponantur vel privativae (nam per eosdem terminos erit
                            demonstratio); et quando haec quidem universalis illa vero particularis,
                            vel utraeque particulares vel indefinitae, aut quolibet modo aliter
                            contingit permutari propositiones; semper enim erit per eosdem terminos
                            demonstratio. Manifestum ergo quoniam utrisque propositionibus secundum
                            contingere positis nullus fit syllogismus.</p>
                    </div>
                    <div type="cap" n="18">
                        <p><hi rend="bold">MIXTIO CONTINGENTIS ET INESSE IN SECVNDA
                            FIGVRA.</hi><lb/>Si autem altera quidem inesse altera vero contingere
                            significat, praedicativa quidem inesse posita, privativa vero
                            contingere, numquam erit syllogismus, sive universaliter sive
                            particulariter sumantur termini; demonstratio autem eadem et per eosdem
                            terminos. Quando autem affirmativa quidem contingere, privativa autem
                            inesse, erit syllogismus. Sumatur enim A B quidem nulli inesse, C vero
                            omni contingere. Conversa ergo privativa B inest nulli A, A autem omni C
                            contingebat; fit ergo syllogismus quoniam B contingit nulli C per primam
                            figuram. Similiter autem et si ad C ponatur privativa. Si autem utraeque
                            sint privativae, significet autem haec quidem inesse illa vero
                            contingere, per ea quidem quae sumpta sunt nihil accidit necessarium,
                            conversa autem secundum contingere propositione fit syllogismus quoniam
                            B contingit nulli C inesse, quemadmodum in prioribus; erit enim rursum
                            prima figura. Si autem utraeque ponantur praedicativae, non erit
                            syllogismus. Termini inesse quidem 'sanitas, animal, homo'; non inesse
                            autem 'sanitas, equus, homo'.</p>
                        <p>Eodem autem modo se habebit et in particularibus syllogismis. Quando enim
                            erit affirmativa inesse sive universaliter sive particulariter sumpta,
                            nullus erit syllogismus (hoc autem similiter et per eosdem terminos
                            demonstratur quibus prius), quando autem privativa, erit per
                            conversionem quemadmodum in prioribus. Rursum, si ambo quidem intervalla
                            privativa sumantur, universaliter autem quod non inesse, ex ipsis quidem
                            propositionibus non erit necessarium, conversa autem contingenti erit
                            sicut in prioribus syllogismis. Si autem non inesse quidem sit
                            privativa, particulariter autem sumpta, non erit syllogismus, neque
                            praedicativa neque privativa existente altera propositione. Nec quando
                            utraeque ponuntur indefinitae vel affirmativae vel negativae, aut
                            particulares. Demonstratio autem eadem et per eosdem terminos.</p>
                    </div>
                    <div type="cap" n="19">
                        <p><hi rend="bold">MIXTIO NECESSARII ET CONTINGENTIS IN SECVNDA
                            FIGVRA.</hi><lb/>Si autem haec quidem propositionum ex necessitate, illa
                            vero contingere significat, privativa quidem necessaria, erit
                            syllogismus, non solum quoniam contingit non inesse, sed et quoniam non
                            inest; affirmativa autem non erit. Ponatur enim A B quidem nulli inesse
                            ex necessitate, C autem omni contingere. Conversa ergo privativa et B
                            nulli A inerit; A autem omni C contingebat; fit igitur rursum per primam
                            figuram syllogismus quoniam B contingit nulli C inesse. Simul autem
                            manifestum quoniam non inest B nulli C. Ponatur enim inesse; ergo, si A
                            contingit nulli B, B autem inest alicui C, A alicui C non contingit; sed
                            omni ponebatur contingere. Eodem autem modo ostendetur et si ad C
                            ponatur privativum.</p>
                        <p>Rursum sit praedicativa quidem necessaria, altera autem contingens, et A
                            B quidem contingat nulli, C autem omni insit ex necessitate. Sic ergo
                            habentibus se terminis, nullus erit syllogismus. Accidit enim B non
                            inesse C ex necessitate. Sit enim A quidem 'album', in quo autem B
                            'homo', in quo vero C 'cygnus'. Ergo album cygno quidem ex necessitate
                            inest, homini autem contingit nulli, et homo nulli cygno ex necessitate.
                            Quoniam igitur eius quod est contingere non est syllogismus, manifestum
                            est; nam ex necessitate non erat contingens. Sed neque necessarii; nam
                            necessarium aut ex utrisque necessariis aut ex privativa contingebat.
                            Amplius autem et possibile est his positis B inesse C; nihil enim
                            prohibet C quidem sub B esse, A autem B quidem omni contingere, C autem
                            ex necessitate inesse, ut si C quidem sit 'vigilans', B autem 'animal',
                            in quo autem A 'motus'. Nam vigilanti quidem ex necessitate inest motus,
                            animali autem omni contingit; et omne vigilans animal. Manifestum ergo
                            quoniam nec eius quod est non inesse, siquidem sic se habentibus necesse
                            est inesse. Neque ergo oppositarum dictionum, quare nullus erit
                            syllogismus. Similiter autem ostendetur et e converso posita
                            affirmativa.</p>
                        <p>Si autem similis figurae sint propositiones, cum privativae semper fit
                            syllogismus conversa secundum contingere propositione quemadmodum in
                            prioribus. Sumatur enim A B quidem ex necessitate non inesse, C autem
                            contingere non inesse; conversis ergo propositionibus B quidem nulli A
                            inest, A autem omni C contingit; fit igitur prima figura. Et si ad C
                            ponatur privativum, similiter. Si autem praedicativae ponantur, non erit
                            syllogismus. Nam eius quod est non inesse aut eius quod ex necessitate
                            non inesse, manifestum quoniam non erit eo quod non sumpta sit privativa
                            propositio neque in eo quod est inesse neque in eo quod est ex
                            necessitate inesse. Sed neque eius quod est contingere non inesse; ex
                            necessitate enim sic se habentibus, B non inerit C; ut si A quidem
                            ponatur 'album', in quo autem B 'cygnus', in quo autem C 'homo'. Neque
                            oppositarum dictionum, quoniam ostensum est B ex necessitate non inesse
                            C. Non ergo fit syllogismus omnino.</p>
                        <p>Similiter autem se habebit et in particularibus syllogismis; quando enim
                            fuerit privativa et universalis et necessaria, semper erit syllogismus
                            et eius quod est contingere et eius quod est non inesse (demonstratio
                            autem per conversionem), quando autem affirmativa, numquam; eodem autem
                            modo ostendetur quo et in universalibus et per eosdem terminos. Nec
                            quando utraeque sumuntur affirmativae; nam et huius eadem demonstratio
                            quae et prius. Quando autem utraeque quidem privativae, universalis
                            autem et necessaria quae non inesse significat, per ea quidem quae
                            sumpta sunt non erit necessarium, conversa autem secundum contingere
                            propositione erit syllogismus quemadmodum in prioribus. Si autem
                            utraeque indefinitae vel particulares ponantur, non erit syllogismus.
                            Demonstratio autem eadem et per eosdem terminos.</p>
                        <p>Manifestum igitur ex praedictis quoniam privativa quidem universali
                            posita necessaria semper fit syllogismus, non solum eius quod est
                            contingere non inesse, sed et non inesse, affirmativa autem numquam. Et
                            quoniam eodem modo se habentibus et in necessariis et in his quae insunt
                            fit et non fit syllogismus. Palam etiam quoniam omnes imperfecti
                            syllogismi et quoniam perficiuntur per praedictas figuras.</p>
                    </div>
                    <div type="cap" n="20">
                        <p><hi rend="bold">TERTIA FIGVRA.</hi><lb/>In postrema autem figura et
                            utrisque contingentibus et altera erit syllogismus. Quando ergo
                            contingere significant propositiones, et conclusio erit contingens; et
                            quando haec quidem contingere illa vero inesse. Quando autem altera
                            ponitur necessaria, si affirmativa quidem non erit conclusio neque
                            necessaria neque inesse, si autem privativa eius quod est non inesse
                            erit syllogismus; quemadmodum et in prioribus; sumendum autem et in his
                            similiter quod est in conclusionibus contingens.</p>
                        <p>Sint ergo primum contingentes, et A et B contingant omni C inesse.
                            Quoniam ergo convertitur affirmativa particulariter, B autem omni C
                            contingit, et C alicui B continget. Quare si A quidem omni C contingit,
                            C autem alicui B, et A alicui B contingit; fit enim prima figura. Et si
                            A quidem contingit nulli C inesse, B autem omni C, necesse est A alicui
                            B contingere non inesse; erit enim rursum prima figura per conversionem.
                            Si autem utraeque privativae ponantur, ex his quidem quae sumpta sunt
                            non erit necessarium, conversis autem propositionibus erit syllogismus
                            quemadmodum in prioribus. Si enim A et B contingant C non inesse, si
                            transsumatur contingens inesse rursum erit prima figura per
                            conversionem. Si autem hic quidem terminorum est universalis, ille vero
                            particularis, eodem modo se habentibus terminis quo inesse, et erit et
                            non erit syllogismus. Contingat enim A quidem omni C, B autem alicui C
                            inesse. Erit ergo rursum prima figura, particulari propositione
                            conversa; nam si A omni C, C autem alicui B, A alicui B continget. Et si
                            ad B C ponatur universale, similiter. Similiter autem et si AC quidem
                            privativa sit, BC autem affirmativa; erit enim rursum prima figura per
                            conversionem. Si autem utraeque privativae ponantur, haec quidem
                            universaliter illa vero particulariter, per ea quidem quae sumpta sunt
                            non erit syllogismus, conversis autem erit quemadmodum in prioribus.
                            Quando autem utraeque indefinitae vel particulares sumuntur, non erit
                            syllogismus; et enim necesse est A omni et nulli B inesse. Termini
                            inesse 'animal, homo, album'; non inesse 'equus, homo, album'; medium
                            'album'.</p>
                    </div>
                    <div type="cap" n="21">
                        <p><hi rend="bold">MIXTIO CONTINGENTIS ET INESSE IN TERTIA
                            FIGVRA.</hi><lb/>Si autem haec quidem propositionum inesse, illa vero
                            contingere significet, conclusio quidem erit quoniam contingit et non
                            quoniam inest; syllogismus autem erit eodem modo habentibus se terminis
                            quo et in prioribus. Sint enim primum praedicativae, et A quidem omni C
                            insit, B autem omni contingat inesse. Conversa ergo BC erit prima
                            figura, et conclusio quoniam contingit A alicui B inesse; cum enim
                            altera propositionum in prima figura significabat contingere, et
                            conclusio erat contingens. Similiter autem et si BC quidem inesse, AC
                            autem contingere; et si AC quidem privativa, BC autem praedicativa,
                            insit autem alterutra, utrimque contingens erit conclusio; fit enim
                            rursum prima figura, ostensum est autem quoniam si altera propositio
                            significet contingere, in ipsa et conclusio erit contingens. Si vero
                            contingens privativa ponatur ad minorem extremitatem, aut etiam utraque
                            sumatur privativa, per ea quidem quae posita sunt non erit syllogismus,
                            conversis autem erit quemadmodum in prioribus.</p>
                        <p>Si autem haec quidem propositionum sit universalis, illa vero
                            particularis, utrisque quidem praedicativis, aut universali quidem
                            privativa particulari autem affirmativa, idem modus erit syllogismorum;
                            omnes enim clauduntur per primam figuram. Quare manifestum quoniam eius
                            quod est contingere et non inesse erit syllogismus. Si autem affirmativa
                            quidem universalis, privativa autem particularis, per impossibile erit
                            demonstratio. Insit enim B quidem omni C, A autem contingat alicui C non
                            inesse; necesse est ergo A contingere alicui B non inesse. Nam si omni B
                            inest A ex necessitate, B autem omni C situm est inesse, A omni C ex
                            necessitate inerit; hoc enim ostensum est prius. Sed positum est alicui
                            contingere non inesse.</p>
                        <p>Quando autem indefinitae vel particulares sumuntur utraeque, non erit
                            syllogismus. Demonstratio autem eadem quae et in universalibus et per
                            eosdem terminos.</p>
                    </div>
                    <div type="cap" n="22">
                        <p><hi rend="bold">MIXTIO CONTINGENTIS ET NECESSARII IN TERTIA
                            FIGVRA.</hi><lb/>Si autem est haec quidem propositionum necessaria illa
                            vero contingens, si praedicativi quidem sunt termini, semper eius quod
                            est contingere erit syllogismus, quando autem fuerit hic quidem
                            praedicativus, ille vero privativus, si sit affirmativus quidem
                            necessarius, eius quod est contingere non inesse, si autem privativus,
                            et eius quod est contingere non inesse et non inesse. Eius autem quod
                            est ex necessitate non inesse non erit syllogismus, sicut nec in aliis
                            figuris.</p>
                        <p>Sint ergo praedicativi termini primum, et A C quidem omni insit ex
                            necessitate, B autem omni contingat inesse. Quoniam ergo A omni C
                            necessario inest, C autem alicui B contingit, et A alicui B contingens
                            erit et non inerit; sic enim accidit in prima figura. Similiter autem
                            ostendetur et si BC quidem ponatur necessaria, AC autem contingens.
                            Rursum sit hoc quidem praedicativum, illud vero privativum, necessarium
                            autem praedicativum; et A quidem contingat nulli C inesse, B autem omni
                            insit ex necessitate. Erit ergo rursum prima figura; nam privativa
                            propositio contingere significat; manifestum igitur quoniam conclusio
                            erit contingens; cum enim sic se habebant propositiones in prima figura,
                            et conclusio erat contingens. Si autem privativa propositio sit
                            necessaria, conclusio erit et quoniam contingit alicui non inesse et
                            quoniam non inest. Ponatur enim A non inesse C ex necessitate, B autem
                            omni contingere. Conversa ergo BC affirmativa, prima erit figura, et
                            necessaria privativa propositio. Cum autem sic se habebunt
                            propositiones, accidebat A et contingere non inesse alicui C et non
                            inesse; quare et A necesse est alicui B non inesse. Quando autem
                            privativum ponitur ad minorem extremitatem, si contingens quidem, erit
                            syllogismus transsumpta propositione quemadmodum in prioribus, si autem
                            necessarium, non erit; et enim necesse est omni et nulli contingat
                            inesse. Termini omni inesse 'somnus, equus dormiens, homo'; nulli inesse
                            'somnus, equus vigilans, homo'.</p>
                        <p>Similiter autem se habebit et si hic quidem terminorum sit universalis
                            ille vero particularis ad medium; nam si utrique sint praedicativi eius
                            quod est contingere et non eius quod est inesse erit syllogismus, et
                            quando hoc quidem privativum sumitur, illud vero affirmativum,
                            necessarium autem affirmativum. Quando autem privativum necessarium, et
                            conclusio erit eius quod est non inesse; nam idem modus erit
                            demonstrationis et cum universales sunt termini. Necesse est enim per
                            primam figuram perfici syllogismos; quare, ut in illis, et in his
                            necessarium accidere. Quando autem privativum universaliter sumptum
                            ponitur ad minorem extremitatem, si contingens quidem, erit syllogismus
                            per conversionem; si autem necessarium, non erit. Ostendetur autem eodem
                            modo quo et in universalibus et per eosdem terminos. Manifestum ergo et
                            in hac figura quando et quomodo erit syllogismus, et quando eius quod
                            est contingere et quando eius quod est inesse. Palam autem et quoniam
                            omnes imperfecti et quoniam perficiuntur per primam figuram. FINIS
                            MIXTIONVM.</p>
                    </div>
                    <div type="cap" n="23">
                        <p>Quoniam igitur qui in his figuris sunt syllogismi perficiuntur per eos
                            qui in prima figura sunt universales syllogismos et in hos reducuntur,
                            palam ex praedictis; quoniam autem simpliciter omnis syllogismus sic se
                            habebit, nunc erit manifestum, cum ostensus fuerit omnis qui fit per
                            aliquam harum figurarum.</p>
                        <p>Necesse est ergo omnem demonstrationem et omnem syllogismum aut inesse
                            quid aut non inesse monstrare; et hoc aut universaliter aut
                            particulariter; amplius aut ostensive aut ex hypothesi. Eius autem quod
                            est ex hypothesi, pars est per impossibile. Primum ergo dicemus de
                            ostensivis; his enim ostensis manifestum erit et de his qui ad
                            impossibile et omnino de his qui ex hypothesi.</p>
                        <p>Si ergo oporteat A de B syllogizare vel inesse vel non inesse, necesse
                            est sumere aliquid de aliquo. Si ergo A sumatur de B, quod ex principio
                            erit sumptum. Si autem de C, C autem de nullo, nec aliud de illo, neque
                            de A alterum, nullus erit syllogismus; nam in eo quod unum de uno
                            sumitur nihil accidit ex necessitate. Quare assumenda est et altera
                            propositio. Si igitur sumatur A de alio aut aliud de A aut de C alterum,
                            esse quidem syllogismum nihil prohibet, ad B autem non erit per ea quae
                            sumpta sunt. Nec quando C inest alteri et illud alii et hoc alteri, non
                            copulatur autem ad B nec sic erit ad B syllogismus. Omnino enim dicimus
                            quoniam nullus umquam erit syllogismus alius de alio, non sumpto aliquo
                            medio quod ad utrumque se habeat quoquo modo praedicationibus; nam
                            syllogismus quidem simpliciter ex propositionibus est, ad hoc autem
                            syllogismus ex propositionibus quae ad hoc, qui autem est huius ad hoc,
                            per propositiones huius ad hoc. Impossibile est autem ad B sumere
                            propositionem nihil neque praedicantes de eo neque negantes, aut rursum
                            eius quod est A ad B nihil communes sumentes, sed utriusque propria
                            quaedam praedicantes aut negantes. Quare sumendum aliquid medium
                            utrisque quod copulet praedicationes, si erit huius ad hoc syllogismus.
                            Ergo si necesse est aliquid sumere ad utraque commune, hoc autem
                            contingit tripliciter (aut enim A de C et C de B praedicantes, aut C de
                            utrisque, aut utraque de C), hae autem sunt tres dictae figurae,
                            manifestum quoniam omnem syllogismum necesse est fieri per aliquam harum
                            figurarum. Nam eadem ratio est et si per plura copuletur ad B; eadem
                            enim erit figura et in pluribus.</p>
                        <p>Quoniam igitur ostensivi terminantur per praedictas figuras, manifestum;
                            quoniam autem et qui ad impossibile, palam erit per haec. Omnes enim qui
                            per impossibile probant falsum quidem syllogizant, quod autem ex
                            principio ex hypothesi monstrant, quando accidit aliquid impossibile
                            posita contradictione, ut quoniam diameter est incommensurabilis eo quod
                            fiunt habundantia aequalia perfectis posito commensurabili. Ergo
                            aequalia quidem fieri habundantia perfectis syllogizant,
                            incommensurabilem autem esse diametrum ex hypothesi monstrant, quoniam
                            falsum accidit propter contradictionem. Hoc enim fuit per impossibile
                            syllogizare, ostendere aliquid impossibile propter priorem hypothesim.
                            Quare quoniam falsi fit syllogismus ostensivus in his quae ad
                            impossibile deducuntur, quod autem est ex principio ex hypothesi
                            monstratur, ostensivos autem prius diximus quoniam per has terminantur
                            figuras, manifestum quoniam et per impossibile syllogismi per has erunt
                            figuras. Similiter autem et alii omnes qui sunt ex hypothesi; in omnibus
                            enim syllogismus quidem fit ad transsumptum, quod autem erat ex
                            principio terminatur per confessionem aut aliquam aliam hypothesim. Si
                            autem hoc verum, necesse est omnem demonstrationem et omnem syllogismum
                            fieri per tres praedictas figuras. Hoc autem ostenso palam quoniam omnis
                            syllogismus perficitur per primam figuram et reducitur in huius
                            universales syllogismos.</p>
                    </div>
                    <div type="cap" n="24">
                        <p>Amplius autem in omni oportet aliquem terminorum praedicativum esse et
                            universale inesse; sine universali enim aut non erit syllogismus aut non
                            ad hoc quod positum est, aut quod ex principio erat petet. Ponatur enim
                            musicam voluptatem esse studiosam. Si ergo posuerit voluptatem esse
                            studiosam non addens 'omnem', non erit syllogismus; si autem aliquam
                            voluptatem, si aliam quidem, nihil ad hoc quod positum est, si autem
                            eandem, quod ex principio erat sumit. Magis autem fit manifestum in
                            figuris, ut quoniam aequicruris aequales sunt qui sunt ad basem. Sint in
                            centrum ductae A B; si ergo aequalem sumpserit AC angulum ei qui est BD
                            non omnino probans aequales eos qui sunt semicirculorum, et rursum C ei
                            qui est D non omnem assumens eum qui est incisionis, amplius ab
                            aequalibus omnibus angulis aequalibus demptis aequales esse reliquos,
                            scilicet E F, quod ex principio petet, nisi sumat ab aequalibus
                            aequalibus demptis aequalia relinqui. Manifestum igitur quoniam in omni
                            oportet universale inesse, et quoniam universale quidem ex omnibus
                            terminis universalibus monstratur, particulare autem et sic et aliter,
                            quare si conclusio quidem sit universalis, et terminos necesse est
                            universales esse; si autem universales sint termini, contingit
                            conclusionem non esse universalem. Palam etiam quoniam in omni
                            syllogismo aut utramque aut alteram propositionem similem necesse est
                            fieri conclusioni. Dico autem non solum in eo quod affirmativa est vel
                            negativa, sed et in eo quod necessaria aut inesse aut contingens.
                            Considerare autem oportet et alia praedicamenta.</p>
                        <p>Manifestum etiam simpliciter quando erit et quando non erit syllogismus,
                            et quando possibilis et quando perfectus, et quoniam si est syllogismus,
                            necessarium est habere terminos secundum aliquem dictorum modorum.</p>
                    </div>
                    <div type="cap" n="25">
                        <p>Palam autem et quoniam omnis demonstratio erit per tres terminos et non
                            plures, nisi per alia et alia eadem conclusio fiat, ut E et per AB et
                            per CD, aut per AB et AC et BC; plura enim media eorundem nihil prohibet
                            esse. Haec autem cum sunt, non unus sed plures sunt syllogismi. Aut
                            rursum quando utrumque AB sumitur per syllogismum, ut A per DE et rursum
                            B per FG, aut hoc quidem inductione illud autem syllogismo. Sed et sic
                            plures syllogismi; plures enim conclusiones sunt, ut A et B et C.</p>
                        <p>Si autem non plures sed unus, sic contingit quidem fieri per plura eandem
                            conclusionem, ut autem C per AB impossibile. Sit enim E conclusum ex A B
                            C D. Ergo necesse aliquid eorum aliud ad aliud sumere, hoc quidem ut
                            totum, illud vero ut pars; hoc enim ostensum est prius quoniam, si est
                            syllogismus, necesse est sic aliquos habere terminorum. Habeat se ergo A
                            sic ad B. Est igitur aliquid ex eis conclusio. Ergo aut E aut eorum quae
                            sunt C D alterum aut aliud quid praeter haec. Et si E quidem ex AB
                            tantum erit syllogismus. C D autem si quidem se habeant sic ut sit hoc
                            quidem ut totum illud vero ut pars, erit aliquid et ex illis, et aut E
                            aut eorum quae sunt A B alterum aut aliud quid praeter haec. Et si E
                            quidem aut eorum quae sunt A B alterum, aut plures erunt syllogismi, aut
                            ut contingebat idem per plures terminos concludi accidit; si autem aliud
                            quid praeter haec, plures erunt et inconiuncti syllogismi ad invicem. Si
                            autem non sic se habeat C ad D ut faciat syllogismum, vane erunt sumpta,
                            nisi inductionis aut celationis aut alicuius alius talium gratia.</p>
                        <p>Si autem ex A B non E sed aliud quid fiat conclusio, ex C D autem aut
                            horum alterum aut aliud praeter haec, et plures fiunt syllogismi et non
                            ad propositum; ponebatur enim ad E esse syllogismum. Si autem non fiat
                            ex C D nulla conclusio, et vane sumpta esse ea accidit et non ad id quod
                            est ex principio esse syllogismum. Quare manifestum quoniam omnis
                            demonstratio et omnis syllogismus erit per tres terminos tantum.</p>
                        <p>Hoc autem manifesto, palam quoniam et ex duabus propositionibus et non
                            pluribus (nam tres termini duae sunt propositiones), nisi assumantur
                            quemadmodum in prioribus dictum est, ad perfectionem syllogismorum.
                            Manifestum igitur quoniam in qua oratione syllogistica non pares sunt
                            propositiones per quas fit conclusio principalis (quasdam enim
                            superiorum conclusionum necessarium esse propositiones), haec oratio aut
                            non syllogizata est aut plura necessariis interrogavit ad
                            positionem.</p>
                        <p>Secundum igitur principales propositiones sumptis syllogismis, omnis erit
                            syllogismus ex propositionibus quidem perfectis, ex terminis autem
                            habundantibus; uno enim plures sunt termini propositionibus. Erunt autem
                            et conclusiones dimidietas propositionum. Quando autem per
                            antesyllogismos concluditur aut per plura media non continua, ut AB per
                            CD, multitudo quidem terminorum similiter uno superabit propositiones
                            (aut enim extrinsecus aut ad medium ponetur intercidens terminus;
                            utrimque autem accidit uno minus esse intervalla quam terminos),
                            propositiones autem aequales sunt intervallis; non tamen semper hae
                            quidem perfectae erunt illi vero habundantes, sed permutatim, cum
                            propositiones quidem sunt perfectae, habundantes termini, cum vero
                            termini perfecti, habundantes propositiones; simul enim cum termino una
                            additur propositio undecumque addatur terminus; quare, quoniam hae
                            quidem perfectae illi vero habundantes erant, necesse est transmutare
                            eadem additione facta. Conclusiones autem non iam eundem habebunt
                            ordinem neque ad terminos neque ad propositiones; uno enim termino
                            addito conclusiones adiungentur uno pauciores praeexistentibus terminis;
                            ad solum enim ultimum non facit conclusionem, ad alios autem omnes, ut
                            si eis quae sunt A B C adiacet D, statim et conclusiones duae adiacent
                            quae ad A et quae ad B. Similiter autem et in aliis. Si autem ad medium
                            intercidat, eodem modo; ad unum enim solum non faciet syllogismum. Quare
                            multo plures conclusiones et terminis erunt et propositionibus.</p>
                    </div>
                    <div type="cap" n="26">
                        <p>Quoniam autem habemus de quibus syllogismi et quales in unaquaque figura
                            et quot modis monstratur, manifestum nobis est et quae propositio
                            difficile et quae facile argumentabilis est; nam quae in pluribus
                            figuris et per plures casus concluditur, facilis, quae autem in paucis
                            et per pauciores difficilius argumentabilis. Ergo affirmativa quidem
                            universalis per primam tantum figuram monstratur, et per hanc
                            simpliciter; privativa vero et per primam et per mediam, et per primam
                            quidem simpliciter, per mediam autem dupliciter; particularis autem
                            affirmativa per primam et per postremam, simpliciter quidem per primam,
                            tripliciter vero per postremam. Privativa vero particularis in omnibus
                            figuris monstratur, verum in prima quidem semel, in media autem, et
                            postrema, in hac quidem dupliciter, in illa vero tripliciter. Manifestum
                            igitur quoniam universalem affirmativam construere quidem difficillimum,
                            destruere autem facillimum. Omnino autem est interimenti quidem
                            universalia quam particularia facilius; et enim si nulli et si alicui
                            non insit, interemptum est; horum autem alicui quidem non in omnibus
                            figuris monstratur, nulli autem in duabus. Eodem autem modo et in
                            privativis; et enim si omni et si alicui, interemptum est quod ex
                            principio; hoc autem fuit in duabus figuris. In particularibus autem
                            simpliciter aut omni aut nulli ostendentem inesse. Construenti autem
                            facilius est particularia; nam et in pluribus figuris et per plures
                            casus. Omnino autem non oportet latere quoniam destruere quidem per se
                            invicem est et universalia per particularia et haec per universalia,
                            construere autem non est per particularia universalia, per illa vero
                            haec est; nam si olmi, et alicui. Simul autem manifestum quoniam
                            destruere quam construere facilius.</p>
                        <p>Quomodo ergo fit omnis syllogismus et per quot terminos et propositiones,
                            et quomodo se habentes ad invicem; amplius autem quae propositio in
                            unaquaque figura et quae in pluribus et quae in paucioribus monstratur,
                            palam est ex his quae dicta sunt.</p>
                    </div>
                    <div type="cap" n="27">
                        <p><hi rend="bold">INITIVM SECVNDAE SECTIONIS DE IDONEITATE
                                SYLLOGISMORVM.</hi><lb/>Quomodo autem ipsi idonei erimus semper
                            syllogismorum ad propositum et per quam viam sumemus quae circa
                            unumquodque sunt principia, nunc iam dicendum; non enim solum fortasse
                            oportet generationem considerare syllogismorum, sed et potentiam habere
                            faciendi.</p>
                        <p>Omnium igitur quae sunt haec quidem sunt talia ut de nullo alio
                            praedicentur vere universaliter (ut Cleon et Callias et quod singulare
                            et sensibile est), de his autem alia (nam et homo et animal uterque
                            horum est); alia vero ipsa quidem de aliis praedicantur, de his autem
                            alia priora non praedicantur; alia autem et ipsa de aliis et de his
                            alia, ut homo de Callia et de homine animal. Quoniam ergo quaedam eorum
                            quae sunt de nullo nata sunt dici, palam; nam sensibilium paene
                            unumquodque est huiusmodi ut praedicetur de nullo nisi secundum
                            accidens; dicimus enim quandoque album illud Socratem esse et veniens
                            Calliam. Quoniam autem in sursum pergentibus statur quandoque, rursum
                            dicemus; nunc autem sit hoc positum. De his ergo non est demonstrare
                            praedicatum aliud nisi secundum opinionem, sed haec de aliis; neque
                            singularia de aliis sed alia de ipsis. Quae autem in medio sunt
                            manifestum quoniam utrimque contingit (nam et haec de aliis et alia de
                            his dicentur); et paene rationes et considerationes sunt maxime de
                            his.</p>
                        <p>Oportet ergo propositiones circa unumquodque sic sumere, proponentem
                            ipsum prius et definitiones et quaecumque propria sunt rei, deinde post
                            hoc quaecumque sequuntur rem, et rursum quae res sequitur, et quaecumque
                            non contingunt eidem inesse. Quibus autem ipsa non contingit non
                            sumendum eo quod convertitur privativa. Dividendum est autem et eorum
                            quae sequuntur quaecumque in eo quod quid est et quaecumque propria et
                            quaecumque ut accidentia praedicantur; et eorum quae secundum opinionem
                            et quae secundum veritatem; quanto enim plurium talium idoneus fueris
                            quis, citius inveniet conclusiones, quanto autem veriorum, magis
                            demonstrabit.</p>
                        <p>Oportet autem eligere non quae sequuntur quid, sed quaecumque totam rem
                            sequuntur, ut non quod aliquem hominem, sed quod omnem hominem sequitur;
                            per universales enim propositiones syllogismus. Quando ergo est
                            indefinitum, incertum si universalis est propositio; cum vero definitum,
                            manifestum. Similiter autem eligendum et quae ipsum sequitur tota
                            propter dictam causam. Ipsum autem quod sequitur non est sumendum totum
                            sequi, dico autem ut hominem omne animal, aut musicam omnem disciplinam,
                            sed tantum simpliciter sequi quemadmodum et proponimus; et enim inutile
                            alterum et impossibile, ut omnem hominem esse omne animal vel iustitiam
                            omne bonum. Sed cui consequens est, in illo omne dicitur. Quando autem
                            ab aliquo continetur subiectum cuius sequentia oportet sumere, quae
                            universale quidem sequuntur vel non sequuntur non eligendum in his
                            (sumpta sunt enim in illis; quaecumque enim animal, et hominem
                            sequuntur, et quaecumque non insunt, similiter), quae autem in unoquoque
                            sunt propria sumendum extranea; sunt enim quaedam speciei propria
                            praeter genus; necesse est enim diversis speciebus propria quaedam
                            inesse. Neque autem universale eligendum quae sequitur hoc quod
                            continetur, ut animal quae sequitur homo; necesse est enim, si hominem
                            sequitur animal, et haec omnia sequi, convenientiora autem haec hominis
                            electionis. Sumenda autem sunt et quae plerumque sequuntur et quibus
                            consequens est; nam problematibus quae plerumque et syllogismus ex
                            propositionibus quae plerumque, aut omnibus aut aliquibus; similis est
                            enim uniuscuiusque conclusio principiis. Amplius quae omnibus sequentia
                            sunt non eligendum; non enim erit syllogismus ex ipsis. Ob quam autem
                            causam, in sequentibus erit manifestum.</p>
                    </div>
                    <div type="cap" n="28">
                        <p>Construere igitur volentibus de aliquo toto eius quidem quod construitur
                            inspiciendum ad subiecta de quibus ipsum dicitur, de quo autem oportet
                            praedicari, quaecumque hoc sequuntur; si enim aliquid horum sit idem,
                            necesse est alterum alteri inesse. Sin autem non quoniam omni sed
                            quoniam alicui, quae sequitur utrumque; si enim aliquid horum idem,
                            necesse est alicui inesse. Quando autem nulli oportet inesse, cui quidem
                            non oportet inesse, ad sequentia, quod autem oportet non inesse, ad ea
                            quae non contingunt eidem adesse; aut conversim, cui quidem oportet non
                            inesse, ad ea quae non contingit ei adesse, quod vero non inesse, ad
                            sequentia. Nam si haec sint eadem alterutrum, nulli continget alterum
                            alteri inesse; fit enim quandoque quidem in prima figura syllogismus,
                            quandoque autem in media. Si autem alicui non inesse, cui quidem oportet
                            non inesse, quibus consequens est, quod vero non inesse quae non
                            possibile est eidem inesse; si enim aliquid horum sit idem, necesse est
                            alicui non inesse.</p>
                        <p>Magis autem fortasse erit sic unumquodque eorum quae dicta sunt
                            manifestum. Sint enim sequentia quidem A in quibus B, quae autem ipsum
                            sequitur in quibus C, quae autem non contingit ei inesse, in quibus D;
                            rursum autem E quae quidem insunt, in quibus F, quae autem ipsum
                            sequitur in quibus G, quae autem non contingit ei inesse in quibus H. Si
                            ergo idem erit aliquid eorum quae sunt C alicui eorum quae sunt F,
                            necesse est A omni E inesse; nam F quidem omni E, C autem omni A, quare
                            omni E inest A. Si autem C et G idem, necesse est alicui E inesse A; nam
                            id quod est C A, id vero quod est G E omne sequitur. Si autem F et D
                            sint idem, nulli E inerit A ex prosyllogismo; quoniam enim convertitur
                            privativa et F ei quod est D idem, nulli F inerit A, F autem omni E.
                            Rursus si B et H idem, nulli E inerit A; nam B A quidem omni, ei autem
                            in quo E nulli inerit; idem enim erat ei quod est H B, H autem nulli E
                            inerat. Si autem D et G idem, A alicui E non inerit; nam ei quod est G
                            non inerit, quoniam neque D; G autem sub E est; quare alicui E non
                            inerit. Si autem ei quod est G sit B idem, conversus erit syllogismus;
                            nam G inerit omni A (nam B ei quod est A, E autem ei quod est B; idem
                            enim erat ei quod est G), A autem ei quod est E omni quidem non
                            necessarium est inesse, alicui autem necessarium eo quod convertatur
                            universale praedicamentum ad particulare.</p>
                        <p>Manifestum ergo quoniam ad praedicta perspiciendum utriusque in unaquaque
                            propositione; per haec enim omnes syllogismi. Oportet autem et
                            sequentium et quibus consequens est singulum, ad prima et universalia
                            maxime inspicere, ut E quidem magis ad K F quam ad F solum, A autem ad K
                            C quam ad C solum. Si enim ei quod est K F inest A, et ei quod est F et
                            E inest; si vero huic non consequens est, possibile est A sequi F.
                            Similiter autem et in quibus idem sequitur considerandum; nam si prima,
                            et ea quae sub ipsis sunt sequitur, si autem non his, at his quae sub
                            ipsis sunt contingit.</p>
                        <p>Palam autem et quoniam per tres terminos et duas propositiones
                            consideratio, et per praedictas figuras syllogismi omnes. Monstratur
                            enim omni quidem E inesse A, quando ei quod est C et ei quod F idem quid
                            sumitur. Hoc autem erit medium, extremitates autem A et E; fit enim
                            prima figura. Alicui autem, quando C et G sumitur idem. Haec autem
                            postrema figura; medium enim fit G. Nulli vero, quando D et F idem. Sic
                            autem et prima figura et media, nam prima quidem quoniam nulli F inest A
                            (siquidem convertitur privativa), F autem omni E, media autem quoniam D
                            A quidem nulli, E autem omni inest. Alicui autem non inesse, quando D et
                            G idem fuerit. Haec autem postrema figura; nam A quidem nulli G inerit,
                            E vero omni G. Manifestum est igitur quoniam per praedictas figuras
                            omnes syllogismi, et quoniam non eligendum quae sunt omnibus
                            consequentia eo quod nullus fiat syllogismus ex ipsis. Nam construere
                            quidem omnino non erat ex sequentibus, privare autem non contingit per
                            ea quae omnibus consequentia sunt; oportet enim huic quidem inesse, illi
                            vero non inesse.</p>
                        <p>Manifestum autem quoniam et aliae considerationes quae sunt secundum
                            collectiones inutiles ad faciendum syllogismum, ut si sequentia utrumque
                            eadem sint, aut quae sequitur A et quae non contingit E, aut rursum
                            quaecumque non possibile utrique inesse; non enim fit syllogismus per
                            haec. Nam si sequentia sint eadem ut B et F, media fit figura
                            praedicativas habens utrasque propositiones; si autem quae sequitur A et
                            quae non contingit E, ut C et H, prima erit figura privativam habens ad
                            minorem extremitatem propositionem. Si autem quae non contingit utrique,
                            ut D et H, privativae utraeque propositiones vel in prima vel in media
                            figura. Sic autem nullo modo fit syllogismus.</p>
                        <p>Palam autem et quae eadem sumendum secundum considerationem, et quae
                            diversa aut contraria; primum quidem quoniam medii gratia inspectio,
                            medium autem non diversum sed idem oportet sumere. Deinde et in quibus
                            accidit fieri syllogismum eo quod sumantur contraria aut non
                            contingentia eidem inesse, in praedictos omnes reducentur modos, ut si B
                            et F sint contraria aut non contingit eidem inesse; erit enim his
                            sumptis syllogismus quoniam nulli E inest A, sed non ex ipsis sed ex
                            praedicto modo; nam B A quidem omni, E autem nulli inerit; quare necesse
                            est idem esse B alicui H. Rursum si B et G non contingat eidem adesse,
                            quoniam alicui E non inerit A; nam et sic media erit figura; nam B A
                            quidem omni, G vero nulli inerit; quare necesse est B idem alicui esse
                            eorum quae sunt H. Nam non contingere B et G eidem inesse nihil differt
                            aut B alicui H idem esse; omnia enim sumpta sunt quae non contingunt E
                            inesse.</p>
                        <p>Manifestum ergo quoniam ex istis quidem inspectionibus nullus fit
                            syllogismus, necesse autem si B et F sint contraria, idem esse B alicui
                            H et syllogismum fieri per haec. Accidit ergo sic inspicientibus
                            considerare viam aliam necessaria eo quod quandoque latet identitas
                            eorum quae sunt B et H.</p>
                    </div>
                    <div type="cap" n="29">
                        <p>Eodem autem modo se habent et qui ad impossibile deducunt syllogismi
                            ostensivis; nam et ipsi fiunt per sequentia et quibus consequens est
                            utrumque. Et eadem consideratio in utrisque; nam quod monstratur
                            ostensive, et per impossibile est syllogizare et per eosdem terminos, et
                            quod per impossibile, et ostensive, ut quoniam A nulli E inest. Ponatur
                            enim alicui inesse; ergo, quoniam B omni A, A autem alicui E, et B
                            alicui E inerit; sed nulli inerat. Rursum, quoniam alicui inest; si enim
                            nulli E inest A, E autem omni G, nulli G inerit A; sed omni inerat.
                            Similiter autem et in aliis propositionibus; semper enim erit et in
                            omnibus per impossibile ostensio ex sequentibus et quibus consequens est
                            utrumque. Et in unaquaque propositione eadem consideratio et ostensive
                            volenti syllogizare et ad impossibile ducere; nam ex eisdem terminis
                            utraeque demonstrationes, ut si ostensum est nulli E inesse A, quoniam
                            accidit et B alicui E inesse, quod est impossibile; si sumptum sit E
                            quidem nulli, A autem omni inesse B, manifestum enim quoniam nulli E
                            inerit A. Rursum si ostensive syllogizatum sit A inesse nulli E,
                            ponentibus inesse per impossibile monstrabitur nulli inesse. Similiter
                            autem et in aliis; in omnibus enim necesse est iis qui per impossibile
                            communem aliquem sumere terminum alium positis, ad quem erit mendacii
                            syllogismus, quare conversa ea propositione, altera autem similiter se
                            habente, ostensivus erit syllogismus per eosdem terminos. Differt enim
                            ostensivus eo qui ad impossibile, quoniam in ostensivo quidem secundum
                            veritatem ambae ponuntur propositiones, in eo autem qui ad impossibile
                            falso una.</p>
                        <p>Haec ergo erunt magis manifesta per sequentia, quando de impossibili
                            dicemus; nunc autem in tantum nobis sit manifestum quoniam ad haec
                            perspiciendum et ostensive volentibus syllogizare et ad impossibile
                            deducere. In aliis autem syllogismis qui sunt ex hypothesi, ut quicumque
                            secundum transsumptionem aut secundum qualitatem, in subiectis, non in
                            iis qui sunt ex principio sed in transsumptis, erit consideratio, modus
                            autem inspectionis idem.</p>
                        <p>Considerare autem oportet et dividere quot modis sunt qui ex hypothesi.
                            Monstratur ergo unaquaeque propositionum sic, est autem et alio modo
                            quaedam syllogizare horum, ut universalia per particularem inspectionem
                            ex hypothesi. Si enim C et G eadem sint, solis autem G sumatur E inesse,
                            omni E inerit A; et rursum si D et G eadem, de solis autem G praedicetur
                            E, quoniam nulli E inerit A. Manifestum ergo quoniam et sic
                            inspiciendum. Eodem autem modo et in necessariis et in contingentibus;
                            nam eadem consideratio, et per eosdem terminos erit ordine et
                            contingentis et inesse syllogismus. Sumendum autem in contingentibus et
                            quae non insunt, possibilia autem inesse; ostensum est enim quoniam et
                            per haec fit contingentis syllogismus. Similiter autem se habebit et in
                            aliis praedicamentis.</p>
                        <p>Manifestum ergo ex praedictis quoniam non solum possibile est per hanc
                            viam fieri omnes syllogismos, sed etiam quoniam per aliam impossibile.
                            Omnis enim syllogismus ostensum est quoniam per aliquam praedictarum
                            figurarum fit, has autem non contingit per alia constitui quam per
                            sequentia et quibus consequens est unumquodque; ex his enim
                            propositiones et medii sumptio, quare nec syllogismum possibile fieri
                            per alia.</p>
                    </div>
                    <div type="cap" n="30">
                        <p>Ergo methodus quidem de omnibus eadem est et circa philosophiam et circa
                            artem quamlibet et disciplinam; oportet enim quae insunt et quibus
                            insunt circa unumquodque colligere, et his quam plurimum habundare, et
                            haec per tres terminos considerare, destruentem quidem sic, construentem
                            vero sic, et secundum veritatem quidem ex his quae secundum veritatem
                            descripta sunt inesse, ad dialecticos autem syllogismos ex
                            propositionibus quae sunt secundum opinionem. Principia autem
                            syllogismorum universaliter quidem dicta sunt, et quomodo se habeant et
                            quomodo oportet inquirere ea, quatenus non inspiciamus ad omnia quae
                            dicta sunt, neque ad eadem construentes et destruentes, nec construentes
                            aut de omni aut aliquo et destruentes, ab omnibus aut aliquibus, sed ad
                            pauciora et determinata, secundum singulum autem eligere eorum quae
                            sunt, ut de bono aut disciplina. Specialiter autem in unaquaque sunt
                            plura. Quare principia quidem quae sunt circa singula experimenti est
                            tradere, dico autem ut astrologicam quidem experientiam astrologicae
                            disciplinae (sumptis enim sufficienter apparentibus sic inventae sunt
                            astrologicae demonstrationes), similiter autem et circa aliam quamlibet
                            se habet et artem et disciplinam; quare si sumantur quae insunt circa
                            singulum, nostrum est iam demonstrationem prompte declarare. Si enim
                            nihil secundum historiam omittatur eorum quae subtiliter et vere insunt
                            rebus, habebimus de omni cuius quidem est demonstratio, hanc invenire et
                            demonstrare, cuius autem non nata est demonstratio, hoc facere
                            manifestum.</p>
                        <p>Vniversaliter ergo, quo oportet modo propositiones eligere, paene dictum
                            est; studiose autem pertransivimus in eo negotio quod circa dialecticam
                            est.</p>
                    </div>
                    <div type="cap" n="31">
                        <p>Quoniam autem divisio per genera parva quaedam particula est dictae
                            methodi, facile videre; est enim divisio velut infirmus syllogismus; nam
                            quod oportet quidem ostendere petit, syllogizat vero semper aliquid
                            superiorum. Primum autem idem hoc latuit omnes utentes ea, et suadere
                            conati sunt quoniam est possibile de substantia demonstrationem fieri et
                            eo quod quid est. Quare neque quoniam contingit syllogizare dividentes
                            intellexerunt, neque quoniam sic contingebat ut diximus. Ergo in
                            demonstrationibus quidem, cum oportet quid syllogizare inesse, oportet
                            medium per quod fit syllogismus, minus semper esse et non de tota priori
                            extremitate; divisio autem e contrario vult; nam universale sumit
                            medium. Sit enim 'animal' quidem in quo A, 'mortale' autem in quo B, et
                            'immortale' in quo C, 'homo' vero cuius terminum oportet sumere in quo
                            D. Omne ergo animal sumit aut mortale aut immortale; hoc autem est,
                            quicquid est A, omne esse aut B aut C. Rursus hominem semper divisor
                            ponit animal esse, quare de D sumit A esse. Ergo syllogismus quidem est
                            quoniam D aut B aut C omne est, quare hominem aut mortalem aut
                            immortalem oportet sumere, nam mortale quidem aut immortale necessarium
                            est esse, animal mortale autem non necessarium esse, sed petitur; hoc
                            autem erat quod oportebat syllogizare. Et rursum ponens A quidem 'animal
                            mortale', in quo autem B 'pedes habens', in quo autem C 'non habens
                            pedes', 'hominem' vero D, similiter sumit A quidem aut in B aut in C
                            esse (omne enim animal mortale aut pedes habens aut non habens pedes
                            est), de D autem A (nam hominem animal mortale sumpsit esse); quare
                            pedes habens aut non habens pedes esse animal necesse est hominem, pedes
                            habens autem non necesse, sed sumit; hoc autem erat quod oportebat
                            rursum ostendere. Et ad hunc modum semper dividentibus universale quidem
                            accidit eis medium sumere, de quo autem oportebat ostendere et
                            differentias extremitates. Finem vero, quoniam hoc est homo vel quicquid
                            est quod quaeritur, nihil autem dicunt planum ut necessarium sit; nam et
                            aliam viam faciunt omnem, nec quae contingunt idoneitates opinantur
                            esse.</p>
                        <p>Manifestum autem quoniam neque destruere hac via est, neque de accidente
                            aliquid vel proprio syllogizare, neque de genere, neque in quibus
                            ignoratur utrum hoc modo aut illo se habeat, ut putasne diameter
                            incommensurabilis est vel commensurabilis. Si enim sumat quoniam omnis
                            longitudo vel commensurabilis vel incommensurabilis, diameter autem
                            longitudo, syllogizatum est quoniam vel incommensurabilis vel
                            commensurabilis est diameter. Si autem sumat 'incommensurabilis', quod
                            oportebat syllogizare sumet. Non ergo est ostendere; nam via quidem
                            haec, per hanc autem non est ostendere commensurabile vel
                            incommensurabile. In quo A 'longitudo', B autem 'vel commensurabile vel
                            incommensurabile', 'diameter' C. Manifestum est igitur quoniam neque ad
                            omnem considerationem quaestionis congruit modus, neque in quibus maxime
                            videtur convenire, in his est utilis. Ex quibus ergo demonstrationes
                            fiunt, et quomodo, et ad quae perspiciendum secundum unamquamque
                            propositionem, manifestum ex praedictis.</p>
                    </div>
                    <div type="cap" n="32">
                        <p><hi rend="bold">INITIVM TERTIAE SECTIONIS DE RESOLVTIONE
                                SYLLOGISMORVM.</hi><lb/>Quomodo autem reducemus syllogismos in
                            praedictas figuras, dicendum est post haec; restat enim adhuc haec
                            consideratio. Si enim et generationem syllogismorum inspeximus et
                            inveniendi habemus potestatem, amplius autem factos reducemus in
                            praedictas figuras, finem habebit quod est ex principio propositum.
                            Accidet etiam simul quae prius dicta sunt confirmari et manifestiora
                            esse quoniam sic se habent, per ea quae nunc dicentur; oportet enim omne
                            quod verum est idem eodem indubitabile esse omnino.</p>
                        <p>Primum ergo oportet temptare duas propositiones accipere syllogismi
                            (facilius enim in maiora dividere quam in minora, maiora autem composita
                            quam ea ex quibus componuntur), deinde considerare utra in toto et utra
                            in parte et, si non ambae sumptae sint, ipsum ponere alteram. Quandoque
                            enim universalem proponentes eam quae in hac est non sumunt, neque
                            scribentes neque interrogantes; aut has quidem proponunt, per quas autem
                            hae concluduntur omittunt, alia vero vane inquirunt. Considerandum ergo
                            si quid superfluum sumptum sit et si quid necessariorum omissum, et hoc
                            quidem ponendum illud vero auferendum, donec veniat quis ad duas
                            propositiones; sine his enim non est reducere sic interrogatas
                            orationes. In aliquibus ergo facile est videre quod minus est, aliqui
                            vero latent et videntur quid syllogizare eo quod necessarium quid
                            accidit ex iis quae posita sunt, ut si sumatur non substantia interempta
                            substantiam non interimi, ex quibus autem est interemptis, et quod ex
                            his est corrumpi; his enim positis necessarium est substantiae partem
                            esse substantiam, non tamen syllogizatum est per ea quae sumpta sunt,
                            sed desunt propositiones. Rursum si cum est homo necesse est esse animal
                            et cum est animal substantiam, cum est homo necesse est substantiam
                            esse; sed nondum syllogizatum est; non enim se habent propositiones ut
                            diximus. Fallimur enim in talibus eo quod necessarium quid accidit ex
                            positis, quoniam et syllogismus necessarium est. In pluribus autem est
                            necessarium quam syllogismus; nam omnis syllogismus necessarium,
                            necessarium autem non omne syllogismus. Quare non si quid accidit
                            positis quibusdam, statim temptandum est reducere, sed primum sumendum
                            duas propositiones, deinde sic dividendum in terminos, medium autem
                            ponendum terminorum qui in utrisque propositionibus dicitur; necesse est
                            enim medium in utrisque esse in omnibus figuris. Si ergo subiciatur et
                            praedicetur medium, aut ipsum quidem praedicetur, aliud vero illo
                            abnegetur, prima erit figura; si autem et praedicetur et negetur ab
                            aliquo, media erit figura; si vero alia de illo praedicentur, aut hoc
                            quidem praedicetur illud vero abnegetur, postrema. Sic enim se habuit in
                            postrema figura medium. Similiter autem et si non universales sint
                            propositiones; nam eadem determinatio medii. Manifestum igitur quoniam
                            in qua oratione non dicitur idem frequenter non fit syllogismus; non
                            enim sumptum est medium. Quoniam autem habemus quae in unaquaque figura
                            clauditur propositio, et in qua universalis et in qua particularis,
                            manifestum est quoniam non ad omnes figuras perspiciendum, sed in
                            unaquaque propositione in propriam. Quaecumque vero in pluribus
                            concluduntur, medii positione cognoscimus figuram.</p>
                    </div>
                    <div type="cap" n="33">
                        <p>Frequenter ergo falli accidit circa syllogismos propter necessarium,
                            quemadmodum dictum est prius, aliquotiens autem propter similitudinem
                            positionis terminorum; quod non oportet latere nos. Vt si A de B dicitur
                            et B de C; videbitur enim sic se habentibus terminis esse syllogismum,
                            non fit autem neque necessarium quicquam neque syllogismus. Sit enim in
                            quo A 'semper esse', in quo autem B 'intelligibilis Aristomenes', in quo
                            vero C 'Aristomenes'. Verum est autem A inesse B; semper enim est
                            intelligibilis Aristomenes. Sed et B C; nam Aristomenes est
                            intelligibilis Aristomenes. A autem non inest C; corruptibilis est enim
                            Aristomenes. Non enim fiebat syllogismus sic se habentibus terminis, sed
                            oportet universaliter AB sumi propositionem. Hoc vero falsum quod
                            proponebat omnem intelligibilem Aristomenem semper esse, cum Aristomenes
                            sit corruptibilis. Rursum sit in quo quidem C 'Miccalus', in quo autem B
                            'musicus Miccalus', in quo autem A 'corrumpi cras'. Verum est ergo B de
                            C praedicari; nam Miccalus est musicus Miccalus. Sed et A de B;
                            corrumpetur enim cras musicus Miccalus. A autem de C falsum. Hoc autem
                            idem est priori; non enim verum est universaliter, 'Miccalus musicus'
                            quoniam corrumpetur cras; hoc autem non sumpto non erat syllogismus.</p>
                        <p>Haec ergo fallacia fit in eo quod paene; quoniam enim nihil differt
                            dicere 'hoc huic inesse' aut 'hoc huic omni inesse', concedimus.</p>
                    </div>
                    <div type="cap" n="34">
                        <p>Frequenter autem mentiri evenit eo quod non bene exponuntur secundum
                            propositionem termini, ut si A quidem sit 'sanitas', B autem
                            'aegritudo', C vero 'homo'. Verum est enim dicere quoniam A nulli B
                            contingit inesse (nulli enim aegritudini inest sanitas), et rursum
                            quoniam B inest omni C (omnis enim homo susceptibilis est aegritudinis).
                            Videbitur ergo accidere nulli homini contingere sanitatem inesse. Huius
                            autem causa est quod non bene exponuntur termini secundum dictionem,
                            quoniam transsumptis his quae sunt secundum habitudines non erit
                            syllogismus, ut si pro sanitate quidem ponatur sanum, pro aegritudine
                            autem aegrum. Non enim verum est dicere quoniam non contingit aegrotanti
                            inesse sanum esse. Hoc autem non sumpto non fit syllogismus nisi
                            contingentis; hoc autem non impossibile; contingit enim nulli homini
                            inesse sanitatem. Rursum in media figura similiter erit falsum; nam
                            sanitatem aegritudini quidem nulli, homini vero omni contingit inesse,
                            quare nulli homini aegritudo. In tertia autem figura secundum contingere
                            accidit falsum, et enim sanitatem et aegritudinem et disciplinam et
                            ignorantiam et omnino contraria omni eidem contingit inesse, sibi vero
                            invicem impossibile. Hoc autem manifestum in praedictis; quando enim
                            eidem plura contingit inesse, contingit et sibi invicem.</p>
                        <p>Manifestum igitur quoniam in omnibus his fit fallacia propter terminorum
                            expositionem; transsumptis enim his quae sunt secundum habitudines nihil
                            fit falsum. Palam ergo quoniam in huiusmodi propositionibus semper quod
                            est secundum habitum pro habitu sumendum et ponendum terminum.</p>
                    </div>
                    <div type="cap" n="35">
                        <p>Non oportet autem terminos semper quaerere nomine exponi; saepe enim
                            erunt termini quibus non est positum nomen; quare et difficile est
                            reducere huiusmodi syllogismos. Aliquotiens autem et falli accidet
                            propter huiusmodi inquisitionem, ut quoniam immediatorum est
                            syllogismus. Sit A 'duo recti', B autem 'triangulus', C vero
                            'aequicrus'. Ergo ei quod est C inest A per B, ei vero quod est B non
                            iam per aliud (per se enim triangulus habet duos rectos), quare non erit
                            medium eius quod est A B, cum sit demonstrativum. Manifestum enim
                            quoniam medium non sic semper est sumendum ut hoc aliquid, sed aliquando
                            orationem, quod accidit et in praedicto.</p>
                    </div>
                    <div type="cap" n="36">
                        <p>Inesse autem primum medio et hoc postremo non oportet sumere velut semper
                            praedicentur de se invicem similiter et primum de medio et hoc de
                            postremo. Et in non inesse autem similiter. Sed quotiens esse dicitur et
                            verum dicere hoc, totiens putare oportet significare et inesse. Vt
                            quoniam contrariorum una est disciplina. Sit enim A 'unam esse
                            disciplinam', B autem 'contraria sibi invicem'. A ergo inest B non
                            quoniam contrariam unam esse eorum disciplinam, sed quoniam verum est
                            dicere de ipsis unam esse eorum disciplinam.</p>
                        <p>Accidit autem quandoque primum quidem de medio dici, medium autem de
                            tertio non dici, ut si sophia est disciplina, boni autem sophia,
                            conclusio quoniam boni est disciplina; ergo bonum quidem non est
                            disciplina, sophia autem est disciplina. Quandoque autem medium quidem
                            de tertio dicitur, primum autem de medio non dicitur, ut si qualis omnis
                            est disciplina aut contrarii, bonum autem et contrarium et quale,
                            conclusio quoniam boni est disciplina, non est autem bonum disciplina
                            neque quale neque contrarium, sed omnium disciplina; non est autem bonum
                            disciplina neque conclusio secundum rectum neque maior neque quale neque
                            contrarium, sed bonum haec. Est autem quando neque primum de medio neque
                            hoc de tertio primo de tertio quandoque quidem dicto quandoque autem non
                            dicto. Vt si cuius est disciplina huius est genus, boni autem est
                            disciplina, conclusio quoniam boni est genus; praedicatur autem nullum
                            de nullo. Si autem cuius est disciplina, genus est hoc, boni autem est
                            disciplina, conclusio quoniam bonum est genus; ergo de extremo quidem
                            praedicatur primum, de se autem invicem non dicuntur. Eodem autem modo
                            et in non inesse sumendum. Non enim semper significat 'non inesse hoc
                            huic' non esse hoc hoc, sed aliquando non esse hoc huius aut hoc huic,
                            ut quoniam non est motionis motus aut generationis generatio, voluptatis
                            autem est; non ergo voluptas generatio. Vel rursus quoniam risus quidem
                            est signum, signi autem non est signum, quare non est signum risus.
                            Similiter autem et in aliis in quibus interimitur propositio eo quod
                            dicitur aliquo modo ad ipsam genus. Rursum quoniam aestas non est tempus
                            oportunum; deo enim aestas quidem est, tempus autem oportunum non est eo
                            quod nihil sit deo proficiens. Terminos enim ponendum 'aestatem' et
                            'tempus oportunum' et 'deum', propositio autem sumenda secundum nominis
                            casum. Simpliciter enim hoc dicimus de omnibus, quoniam terminos quidem
                            semper ponendum secundum vocationes nominum, ut 'homo' aut 'bonum' aut
                            'contraria', non 'hominis' vel 'boni' vel 'contrariorum', propositiones
                            autem sumendum secundum cuiusque casus; aut enim quoniam huic, ut
                            'aequale', aut quoniam huius ut 'duplum', aut quoniam hoc ut 'feriens'
                            vel 'videns', aut quoniam hic ut quoniam 'homo animal', aut si quolibet
                            modo aliter cadit nomen secundum propositionem.</p>
                    </div>
                    <div type="cap" n="37">
                        <p>Inesse autem hoc huic et verum esse hoc de hoc totiens sumendum quotiens
                            praedicamenta divisa sunt, et haec aut quo aut simpliciter, amplius aut
                            simplicia aut complexa; similiter autem et non esse. Considerandum autem
                            haec et determinandum melius.</p>
                    </div>
                    <div type="cap" n="38">
                        <p>Reduplicatum autem in propositionibus ad primam extremitatem ponendum,
                            non ad medium. Dico autem ut, si fiat syllogismus quoniam iustitiae est
                            scientia quoniam bonum, 'quoniam bonum' 'in eo quod bonum' ad primam
                            extremitatem ponendum. Sit enim A 'scientia quoniam bonum', in quo autem
                            B 'bonum', in quo vero C 'iustitia'. Ergo A verum est de B praedicari;
                            nam boni est scientia quoniam bonum. Sed et B de C; nam iustitia quod
                            bonum est. Sic ergo fit resolutio. Si autem ad B ponatur 'quoniam
                            bonum', non erit; nam A quidem de B verum erit, B autem de C non erit
                            verum; nam bonum quoniam bonum praedicare de iustitia falsum et non
                            intelligibile. Similiter autem et si salubre ostendatur quoniam scibile
                            est in eo quod bonum, aut hircocervus in eo quod non existens, aut homo
                            corruptibile in eo quod sensibile; in omnibus enim praedicatis ad
                            extremum reduplicatio est ponenda.</p>
                        <p>Non est autem eadem positio terminorum quando simpliciter quid
                            syllogizatur et quando hoc aliquid aut quo aut quomodo, dico autem ut
                            quando bonum scibile ostenditur, et quando scibile quoniam bonum; sed si
                            simpliciter quidem scibile ostensum est, medium ponendum 'ens', si autem
                            quoniam bonum, 'quid ens'. Sit enim A quidem 'scientia quoniam quid
                            ens', in quo autem B 'ens quid', in quo autem C 'bonum'. Verum ergo A de
                            B praedicare; erat enim scientia alicuius entis quoniam quid ens. Sed et
                            B de C; nam in quo C 'bonum quid'. Quare et A de C; erit ergo scientia
                            boni quoniam bonum; erat enim quid ens propriae substantiae signum; si
                            autem 'ens' medium positum sit et ad extremum 'ens' simpliciter et non
                            'quid ens' dictum sit, non erit syllogismus quoniam est scientia boni
                            quoniam bonum, sed quoniam ens; ut si sit in quo A 'scientia quoniam
                            ens' in quo B 'ens', in quo C 'bonum'. Manifestum ergo quoniam in
                            particularibus syllogismis sic sumendi sunt termini.</p>
                    </div>
                    <div type="cap" n="39">
                        <p>Oportet autem accipere quae idem valent, nomina pro nominibus et
                            orationes pro orationibus, et nomen et orationem, et semper pro oratione
                            nomen sumere; facilior enim est transsumptio. Vt si nihil differt dicere
                            suspicabile opinabilis non esse genus, aut non esse idem quod
                            suspicabile quid opinabile (nam idem significatum) pro oratione dicta
                            'suspicabile' et 'opinabile' termini ponendi sunt.</p>
                    </div>
                    <div type="cap" n="40">
                        <p>Quoniam vero non est idem esse voluptatem bonum et esse voluptatem quod
                            bonum, non similiter ponendum terminos; sed si est syllogismus quoniam
                            voluptas bonum est, terminum ponendum 'bonum'; si autem quoniam quod
                            bonum, 'quod bonum'. Similiter autem et in aliis.</p>
                    </div>
                    <div type="cap" n="41">
                        <p>Non est autem idem neque esse neque dicere, quoniam cui B inest, huic
                            omni A inest, et dicere 'cui omni B inest' et 'A inest omni'; nihil enim
                            prohibet B inesse C, non omni autem. Vt sit B quidem 'pulchrum', C autem
                            'album'. Si igitur alicui albo inest pulchrum, verum est dicere quoniam
                            albo inest pulchrum, sed non omni fortasse. Si ergo A inest B, non omni
                            autem de quo B, neque si omni C inest B neque si solum alicui, necesse
                            est A non quoniam non omni, sed nec inesse C. Si autem de quo B dicitur
                            vere, huic omni A inest, accidet A, de quo omni B dicitur, de eo omni
                            dici. Si autem A dicatur de quo B dicitur omni, nihil prohibet si ei
                            quod est C inest B, non omni autem A omnino non inesse. In tribus igitur
                            terminis manifestum quoniam de quo B omnino et A dicitur, hoc est, de
                            quocumque B dicitur, de omnibus dicitur et A. Et si B quidem de omni, et
                            A similiter; si autem non de omni, non necesse est A de omni.</p>
                        <p>Non oportet autem arbitrari propter expositionem accidere aliquid
                            inconveniens; nihil enim utimur eo quod hoc aliquid sit, sed quemadmodum
                            geometer pedalem et rectam hanc esse et sine latitudine dicit quae non
                            est, sed non sic utitur ut ex his syllogizans. Omnino enim quod non est
                            ut totum ad partem et aliud ad hoc ut pars ad totum, ex nullo talium
                            ostendit qui demonstrat, neque enim fit syllogismus. Expositione autem
                            utimur velut qui dicunt ut sentiat discens; non enim sic ut sine his non
                            possibile sit demonstrare, quemadmodum ex quibus est syllogismus.</p>
                    </div>
                    <div type="cap" n="42">
                        <p>Non lateat autem nos quoniam in eodem syllogismo non omnes conclusiones
                            per unam eandem figuram sunt, sed haec quidem per hanc, illa vero per
                            aliam. Palam ergo quoniam et resolutiones ex his faciendae. Quoniam
                            autem non omnis propositio in omni figura sed in unaquaque sunt
                            dispositae, manifestum ex conclusione in qua figura sit quaerendum.</p>
                    </div>
                    <div type="cap" n="43">
                        <p>Orationum autem ad definitiones quaecumque ad unum quid sunt disputantes
                            eorum quae sunt in termino, ad quod disputavit ponendum terminum et non
                            totam orationem; minus enim continget conturbari propter longitudinem,
                            ut si aquam ostendit quoniam non humidus potus; potum et aquam terminos
                            ponendum.</p>
                    </div>
                    <div type="cap" n="44">
                        <p>Amplius autem ex hypothesi syllogismos non est temptandum reducere; non
                            enim est ex positis reducere; non enim per syllogismum ostensi sunt sed
                            per placitum concessi omnes. Vt, si quis posuit, si una quaedam potestas
                            non est contrariorum, neque disciplinam unam esse, deinde disputet
                            quoniam non est una potestas contrariorum, ut si sanativi et
                            aegrotativi; simul enim erit idem sanativum et aegrotativum. Quoniam
                            ergo non est una omnium contrariorum potestas, ostensum est, quoniam
                            autem disciplina non est, non est ostensum; quamvis confiteri sit
                            necesse; sed non ex syllogismo, verum ex hypothesi. Hoc igitur non est
                            reducere, quoniam autem nec una potestas, est; sic enim fortasse erat
                            syllogismus, illud autem hypothesis.</p>
                        <p>Similiter autem et in his quae per impossibile terminantur; nam neque hos
                            est resolvere, sed ad impossibile quidem deductionem est (syllogismo
                            enim monstratur), alterum autem non est; nam ex hypothesi terminatur.
                            Differunt autem a praedictis quoniam in illis quidem oportet prius
                            confiteri, si debeant consentire, ut si ostendatur una potestas
                            contrariorum, et disciplinam esse eandem; hic autem et non prius
                            confessi concedent eo quod manifestum sit falsum, ut posito diametro
                            commensurabili imparia aequalia esse paribus.</p>
                        <p>Multi autem et diversi terminantur ex conditione, quos perspicere oportet
                            et pernotare aperte. Quae ergo horum differentiae et quotiens fiunt qui
                            sunt ex hypothesi postea dicemus; nunc autem tantum sit nobis manifestum
                            quoniam non est resolvere in figuras huiusmodi syllogismos. Et ob quam
                            causam diximus.</p>
                    </div>
                    <div type="cap" n="45">
                        <p>Quaecumque autem in pluribus figuris ostenduntur propositiones, si in
                            altera syllogizetur, est reducere syllogismum in alteram; ut eum qui in
                            prima est privativum in secundam figuram, et eum qui in media in primam,
                            non omnes autem sed quosdam. Erit autem manifestum in sequentibus. Si
                            enim A nulli B, B autem omni C, A nulli C. Sic ergo prima figura; si
                            autem convertatur privativa, media erit; nam B A quidem nulli, C autem
                            omni inerit. Similiter autem et si non universalis sed particularis sit
                            syllogismus; ut si A quidem nulli B, B autem alicui C; conversa enim
                            privativa, media erit figura.</p>
                        <p>Eorum autem syllogismorum qui sunt in secunda figura, duo quidem
                            universales reducentur in primam figuram, particularium autem alter
                            solus. Insit enim A B quidem nulli, C vero omni. Conversa enim
                            privativa, prima erit figura; nam B quidem nulli A, A autem omni C
                            inerit. Si autem praedicativum quidem sit ad B, privativum autem ad C,
                            primus terminus ponendus est C; hoc enim nulli A, A autem omni B; quare
                            nulli C inerit B. Ergo et B nulli C; convertitur enim privativa. Si
                            autem particularis sit syllogismus, quando privativum quidem erit ad
                            maiorem extremitatem, resolvetur in primam figuram, ut si A nulli B,
                            alicui autem C; conversa enim privativa, prima erit figura; nam B quidem
                            nulli A, A autem alicui C. Quando vero praedicativum, non resolvetur, ut
                            si A B quidem omni, C vero non omni; non enim suscipit conversionem AB,
                            neque, cum fit, erit syllogismus.</p>
                        <p>Rursum qui in tertia quidem sunt figura non resolvuntur omnes in primam,
                            qui autem in prima nec omnes in tertiam. Insit enim A quidem omni B, B
                            autem alicui C. Ergo quia convertitur etiam particularis praedicativa,
                            inerit et C alicui B; A vero omni B inerat, quare fit tertia figura. Et
                            si privativus sit syllogismus, similiter; convertitur enim particularis
                            praedicativa, quare A quidem nulli B, C autem alicui inerit.</p>
                        <p>Eorum autem syllogismorum qui sunt in postrema figura, unus tantum non
                            resolvitur in primam, cum non universaliter ponitur privativa, alii
                            autem omnes resolvuntur. Praedicetur enim de omni C et A et B; ergo
                            convertetur C ad utrumque particulariter; inerit ergo A alicui B. Quare
                            erit prima figura, si quidem A omni C, C vero alicui B. Et si A quidem
                            omni C, B autem alicui, eadem ratio; convertitur enim B ad C. Si autem B
                            quidem omni C, A autem alicui C, primum terminum ponendum B; nam B omni
                            C, C autem alicui A; quare B alicui A. Quoniam autem convertitur
                            particularis, et A alicui B inerit. Et si privativus sit syllogismus,
                            universalibus terminis similiter sumendum. Insit enim B omni C, A autem
                            nulli; ergo alicui B inerit C, A autem nulli C, quare erit medium C.
                            Similiter autem et si privativa quidem sit universalis, praedicativa
                            autem particularis; nam A quidem nulli C, C autem alicui B inerit. Si
                            autem particulariter sumatur privativa, non erit resolutio, ut si B
                            quidem omni C, A autem alicui non inest; conversa enim BC utraeque
                            propositiones erunt particulares.</p>
                        <p>Manifestum autem quoniam et ad resolvendum in se invicem figuras quae ad
                            minorem extremitatem est propositio convertenda in utrisque figuris;
                            haec enim conversa, transmutatio fit.</p>
                        <p>Eorum autem qui in media sunt figura, alter quidem resolvitur, alter vero
                            non resolvitur, in tertiam. Nam cum est universalis privativa,
                            resolvitur. Si enim A nulli B, alicui autem C, utraque similiter
                            convertitur ad A, quare B quidem nulli A, C vero alicui; medium ergo A.
                            Quando autem A omni B, C autem alicui non inest, non fit resolutio;
                            neutra enim propositionum ex conversione universalis.</p>
                        <p>Qui autem ex tertia sunt figura resolventur in mediam, quando fuerit
                            universalis privativa, ut si A nulli C, B autem alicui aut omni. Nam C A
                            quidem nulli, B autem alicui inerit. Si autem particularis sit
                            privativa, non resolvetur; non enim suscipit conversionem particularis
                            negativa.</p>
                        <p>Manifestum ergo quoniam idem syllogismi non resolventur in his figuris
                            qui nec in primam resolvebantur, et quoniam cum in primam figuram
                            reducuntur syllogismi, hi soli per impossibile terminantur. Quomodo ergo
                            oportet syllogismos reducere, et quoniam resolvuntur figurae in se
                            invicem, manifestum ex praedictis.</p>
                    </div>
                    <div type="cap" n="46">
                        <p>Differt autem in construendo vel destruendo opinari aut idem aut diversum
                            significare non esse hoc et esse non hoc, ut non esse album ei quod est
                            esse non album. Non enim idem significant, neque est negatio eius quae
                            est 'esse album' ea quae est 'esse non album', sed 'non esse album'.
                            Ratio autem huius haec. Similiter enim se habet 'possibile est ambulare'
                            ad 'possibile est non ambulare' ei quae est 'est album' ad 'est non
                            album', et 'scit bonum' ad 'scit non bonum'. Nam 'scit bonum' vel 'est
                            sciens bonum' nihil differt, neque 'potest ambulare' vel 'est potens
                            ambulare'; quare et opposita 'non potest ambulare' 'non est potens
                            ambulare'. Si igitur 'non est potens ambulare' idem significat et 'est
                            potens non ambulare', haec simul inerunt eidem (nam idem potest et
                            ambulare et non ambulare, et sciens et boni et non boni est), affirmatio
                            autem et negatio non erunt oppositae simul in eodem. Quare si non idem
                            est 'non scire bonum' et 'scire non bonum', neque 'esse non bonum' et
                            'non esse bonum' idem. Nam proportionalium, si alterum sit, et alterum.
                            Neque 'esse non aequale' et 'non esse aequale'; nam huic quidem subiacet
                            aliquid, hoc est non aequali, et hoc est inaequale, illi vero nihil. Eo
                            quod aequale quidem vel inaequale non omne est, aequale autem vel non
                            aequale omne. Amplius 'est non album lignum' et 'non est album lignum'
                            non simul sunt. Si enim est lignum non album, erit lignum; quod autem
                            non est album lignum non necesse est esse lignum. Quare manifestum
                            quoniam non est eius quod 'est bonum' 'est non bonum' negatio. Si ergo
                            de omni uno vel affirmatio vel negatio vera, si non est negatio, palam
                            quoniam affirmatio aliquo modo erit. Affirmationis autem omnis negatio
                            est; et huius ergo ea quae est 'non est non bonum'.</p>
                        <p>Habent autem ordinem hunc ad invicem. Sit 'esse' quidem 'bonum' in quo A,
                            'non esse' autem 'bonum' in quo B, 'esse' autem 'non bonum' in quo C,
                            sub B, 'non esse' autem 'non bonum' in quo D, sub A. Omni ergo inerit
                            aut A aut B, et nulli eidem; et aut C aut D, et nulli eidem. Et cui C,
                            necesse est B omni inesse (si enim verum est dicere quoniam est non
                            album, et quoniam non est album verum; impossibile est enim simul esse
                            album et esse non album, aut esse lignum album et esse lignum non album,
                            quare si non affirmatio, negatio inerit), ei autem quod est B non semper
                            C (quod enim omnino non lignum est, neque lignum erit non album). E
                            converso autem, cui inest A, D omni (aut enim C aut D; quoniam autem non
                            possunt simul esse non album et esse album, hoc inerit; nam de eo quod
                            est album verum est dicere quoniam non est non album), de D autem non
                            omnino A (nam de eo quod omnino non est lignum, non verum A dicere
                            quoniam est lignum album, quare D verum, A autem non verum, quoniam est
                            lignum album). Palam autem quoniam et A C nulli eidem insunt et B et D
                            contingit alicui eidem inesse.</p>
                        <p>Similiter autem se habent et privationes ad praedicamenta hac positione:
                            'aequale' in quo A, 'non aequale' in quo B, 'inaequale' in quo C, 'non
                            inaequale' in quo D. Et in pluribus autem, quorum his quidem inest,
                            illis vero non inest idem, negatio quidem similiter vera erit, quoniam
                            non sunt alba omnia aut quoniam non est album unumquodque; quoniam autem
                            est non album unumquodque aut quoniam omnia sunt non alba, falsum.
                            Similiter autem et eius quae est 'est omne animal album' non ea quae est
                            'est non album omne animal' negatio (ambae enim falsae,) sed 'non est
                            omne animal album'.</p>
                        <p>Quoniam autem palam quod aliud significat 'est non album' et 'non est
                            album', et haec quidem affirmatio, illa vero negatio, manifestum quoniam
                            non idem modus est demonstrandi utrumque, ut quoniam quicquid est animal
                            non est album vel quoniam contingit nullum animal esse album, et quoniam
                            verum est dicere 'non album'; idem enim est esse non album. Sed verum
                            dicere 'est album sive non album' idem modus; affirmative enim ambo per
                            primam ostenduntur figuram; nam 'verum' et 'est' similiter ponuntur; nam
                            eius quod 'est verum dicere album' non ea quae est 'verum dicere non
                            album' negatio, sed 'non verum dicere album' Si autem verum est dicere
                            quicquid est homo musicum esse aut non musicum esse, quicquid est animal
                            sumendum esse musicum aut non musicum esse, et ostenditur. Non esse
                            autem musicum quicquid est homo, negative monstratur secundum dictos
                            modos tres.</p>
                        <p>Simpliciter autem quando sic se habent A et B ut simul quidem eidem non
                            contingant, omni autem ex necessitate alterum, et rursum C et D
                            similiter, consequens est autem ei quod est C A et non convertitur, et
                            ei quod est B consequens erit D, et non convertetur; et A quidem et D
                            contingent eidem, B autem et C non contingent. Primum ergo quoniam ei
                            quod est B consequens est D, hinc manifestum; quoniam enim eorum quae
                            sunt C D alterum ex necessitate omni inest, cui autem B, non contingit C
                            eo quod simul infert A, A autem et B non contingunt eidem, manifestum
                            quoniam D sequetur. Rursum quoniam ei quod est A non convertitur C, omni
                            autem vel C vel D, continget A et D eidem inesse. B autem et C non
                            continget eo quod consequens est A ei quod est C; accidit enim quid
                            impossibile. Manifestum est igitur quoniam neque B ei quod est D
                            convertitur, eo quod contingit simul A et D inesse.</p>
                        <p>Accidit autem quandoque et in huiusmodi ordine terminorum falli, eo quod
                            opposita sumantur non recte quorum necesse est omni alterum inesse; ut
                            si A et B non contingunt simul eidem, necesse autem inesse, cui non
                            alterum, alterum; et rursum C et D similiter; cui autem C omni
                            consequens est A. Accidet enim cui D, B inesse ex necessitate, quod
                            falsum est. Sumatur enim negatio eorum quae sunt A B in quibus F, et
                            rursum eorum quae sunt C D in quibus G. Necesse est ergo omni inesse vel
                            A vel F. Aut enim affirmationem aut negationem. Et rursum aut C aut G;
                            affirmatio enim et negatio. Et cui C, omni A positum est. Quare cui F,
                            omni hoc quod est G. Rursum quoniam eorum quae sunt F B omni alterum, et
                            eorum quae sunt G D similiter, consequens autem est G ei quod est F,
                            etiam B sequetur D; hoc enim scimus. Si ergo A ei quod est C, et ei quod
                            est D consequens erit B; hoc autem falsum; e contrario enim erat in his
                            quae sic se habent consequentia. Non enim fortasse necessarium omni
                            inesse aut A aut F, neque F aut B; non enim est negatio eius quod est A
                            hoc quod est F. Nam boni non bonum negatio; non est autem idem neque
                            bonum neque non bonum. Similiter autem et in C D; nam negationes quae
                            sumptae sunt, duae sunt.</p>
                    </div>
                </div>
                <div type="lib" n="II">
                    <head>PRIORVM ANALYTICORVM ARISTOTELIS LIBER SECVNDVS INCIPIT.</head>
                    <div type="cap" n="1">
                        <p>In quantis ergo figuris et per quales et quot propositiones et quando et
                            quomodo fit syllogismus, amplius autem ad quae perspiciendum construenti
                            et destruenti, et quomodo oporteat quaerere de proposito secundum
                            unamquamque artem, amplius autem per quam viam sumamus quae in singulis
                            sunt principia, iam pertransivimus. Quoniam autem alii quidem
                            syllogismorum sunt universales, alii vero particulares, universales
                            quidem omnes semper plura syllogizant, particularium autem praedicativi
                            quidem plura, negativi vero conclusionem solam. Nam aliae quidem
                            propositiones convertuntur, privativa vero non convertitur. Conclusio
                            vero aliquid de aliquo est, quare alii quidem syllogismi plura
                            syllogizant, ut si A ostensum sit omni aut alicui B inesse, et B alicui
                            A necessarium inesse, et si nulli B A, et B nulli A, hoc autem aliud est
                            priore; si autem alicui B non inest A, non necesse est et B alicui A non
                            inesse; contingit enim omni inesse.</p>
                        <p>Haec ergo communis omnium causa et universalium et particularium; est
                            autem de universalibus et aliter dicere. Quaecumque enim aut sub medio
                            aut sub conclusione sunt, omnium erit idem syllogismus, si haec quidem
                            in medio, illa vero in conclusione ponantur, ut si A B conclusio per C,
                            quaecumque sub B aut sub C sunt necesse est de omnibus dici A; nam si D
                            in toto B, et B in A, et D erit in A; rursum si E in toto C, et C in A,
                            et E in A erit. Similiter autem et si privativus sit syllogismus.</p>
                        <p><hi rend="bold"> FIGVRA SECVNDA.</hi><lb/>In secunda autem figura quod
                            sub conclusione est solum erit syllogizare, ut si A sit nulli B et omni
                            C; conclusio quoniam nulli C inest B. Si autem D sub C est, manifestum
                            quoniam non inest ei B; iis autem quae sunt sub A quoniam B non inest,
                            non palam est propter syllogismum; etsi non inest ei quod est E, si est
                            E sub A; sed inesse quidem B nulli C per syllogismum ostensum est, non
                            inesse vero A hoc quod est B, indemonstratum sumptum est; quare non
                            propter syllogismum accidit B non inesse E. In particularibus autem
                            eorum quidem quae sub conclusione sunt, non erit necessarium (non enim
                            fit syllogismus quando haec sumitur particularis), eorum autem quae sunt
                            sub medio erit omnium, verum non propter syllogismum; ut si A omni B et
                            B alicui C; nam eo quod sub C est posito non erit syllogismus, eo vero
                            quod sub B erit, sed non propter syllogismum. Similiter autem et in
                            aliis figuris; nam eius quidem quod sub conclusione est non erit,
                            alterius vero erit, verum non propter syllogismum, eo quod et in
                            universalibus ex indemonstrata propositione quae sunt sub medio
                            ostendebantur; quare si nec ibi est, nec in his.</p>
                    </div>
                    <div type="cap" n="2">
                        <p><hi rend="bold">DE SYLLOGISMIS EX FALSIS.</hi><lb/>Est ergo sic se habere
                            ut verae sint propositiones per quas fit syllogismus, est autem ut
                            falsae, est vero ut haec quidem vera, illa autem falsa. Conclusio autem
                            aut vera aut falsa ex necessitate. Ex veris ergo non est falsum
                            syllogizare, ex falsis autem est verum, tamen non propter quid, sed
                            quoniam; nam eius quod propter quid non est ex falsis syllogismus; ob
                            quam autem causam in sequentibus dicetur.</p>
                        <p>Primum ergo quoniam ex veris non possibile falsum syllogizare, hinc
                            manifestum. Si enim cum est A necesse est esse B, cum B non est, necesse
                            est A non esse. Si ergo verum est A, necesse est B verum esse, aut
                            accidet idem simul et esse et non esse; hoc autem impossibile. Non autem
                            quoniam positum est A unus terminus, putetur quod contingat uno aliquo
                            existente ex necessitate aliquid accidere; non enim potest; nam quod
                            accidit ex necessitate conclusio est, per quae autem haec fit ad minimum
                            tres termini, duo autem intervalla et propositiones. Si ergo verum est,
                            cui inest B, et A omni, cui autem C, et B, cui C necesse est A inesse et
                            non potest hoc falsum esse; simul enim erit idem et non erit. Ergo A, ut
                            positum est, duas propositiones colligere. Similiter autem se habet et
                            in privativis; non enim est ex veris ostendere falsum. Ex falsis autem
                            est verum syllogizare et utrisque propositionibus falsis et una, hac
                            autem non utralibet, sed secunda si tota sumatur falsa; non tota autem
                            sumpta est utralibet. Insit enim A omni C, eorum autem quae sunt B
                            nulli, neque B insit C. Accidit autem hoc, et nulli lapidi animal, et
                            lapis nulli homini. Si igitur sumatur A omni B et B omni C, A omni C
                            inerit, quare ex utrisque falsis vera est conclusio; omnis enim homo
                            animal. Similiter autem et privativum. Insit enim C nulli neque A neque
                            B, A autem B omni, ut si eisdem terminis sumptis medium ponatur homo;
                            lapidi enim neque homo neque animal nulli inest, homini autem omni
                            animal. Quare si cui quidem omni inest, sumatur nulli inesse, cui vero
                            non inest, omni inesse, ex falsis utrisque vera erit conclusio.
                            Similiter autem ostendetur et si in aliquo falsa utraque sumatur.</p>
                        <p>Si autem altera ponatur falsa, prima quidem tota falsa, ut AB, non erit
                            conclusio vera, BC autem erit. Dico autem totam falsam contrariam, ut si
                            quod nulli inest omni sumptum est, aut si omni nulli inesse. Insit enim
                            A nulli B, B autem olmi C. Si ergo BC quidem propositionem sumo veram,
                            AB autem falsam totam, et omni B inesse A, impossibile est conclusionem
                            veram esse; nulli enim inerat eorum quae sunt C, siquidem cui B nulli A,
                            B autem omni C. Similiter autem neque si A omni B inest et B omni C,
                            sumpta sit autem BC quidem vera propositio, AB autem falsa tota, et
                            nulli cui B, A - conclusio falsa erit; olmi enim C inerit A, siquidem
                            cui B, omni et A, B autem omni C. Manifestum igitur quoniam prima tota
                            sumpta falsa, sive affirmativa sive privativa, altera autem vera, non
                            fit vera conclusio.</p>
                        <p>Non tota autem sumpta falsa, erit. Nam si A C quidem omni inest, B autem
                            alicui, B autem omni C, ut animal cygno quidem omni, albo autem alicui,
                            album vero omni cygno, si sumatur A omni B et B omni C, et A omni C erit
                            vera. Omnis enim cygnus animal. Similiter autem et si privativa sit AB;
                            possibile est enim A B quidem alicui inesse, C vero nulli, B autem omni
                            C, ut animal alicui albo, nivi vero nulli, album autem omni nivi. Si
                            ergo sumatur A quidem nulli B, B autem omni C, A nulli C inerit.</p>
                        <p>Si autem AB quidem propositio tota sumatur vera, BC autem tota falsa,
                            erit syllogismus verus; nihil enim prohibet A et B et C omni inesse, B
                            autem nulli C, ut quaecumque eiusdem generis sunt species non
                            subalternae; nam animal et homini et equo inest, equus autem nulli
                            homini. Si ergo sumatur A omni B et B omni C, vera erit conclusio, tota
                            falsa BC propositione. Similiter autem et cum privativa est AB
                            propositio. Contingit enim A neque B neque C nulli inesse et B nulli C,
                            ut ex alio genere speciebus genus; nam animal neque musicae neque
                            medicinae inest, neque musica medicinae. Sumpto ergo A quidem nulli B, B
                            autem omni C, vera erit conclusio. Et si non tota falsa sit BC sed in
                            aliquo, et sic erit conclusio vera. Nihil enim prohibet A et B et C omni
                            inesse, B autem alicui C, ut genus speciei et differentiae; nam animal
                            omni homini et omni gressibili, homo autem alicui gressibili et non
                            omni. Si ergo A omni B et B omni C sumatur, A omni C inerit; quod erat
                            verum. Similiter autem et cum privativa est AB propositio. Contingit
                            enim A neque B neque C nulli inesse, B vero alicui C, ut genus ex alio
                            genere speciei et differentiae; nam animal neque prudentiae nulli inest
                            neque contemplationi, prudentia vero alicui contemplationi. Si ergo
                            sumatur A nulli B, B autem omni C, nulli C inerit A; hoc autem erat
                            verum.</p>
                        <p>In particularibus autem syllogismis contingit et prima propositione tota
                            falsa, altera autem vera, veram esse conclusionem, et in aliquo falsa
                            prima, altera autem vera, et maiori quidem vera, particulari autem
                            falsa, et utrisque falsis. Nihil enim prohibet A B quidem nulli inesse,
                            C autem alicui, et B alicui C, ut animal nulli nivi, albo autem alicui
                            inest et nix albo alicui. Si ergo medium ponatur nix, primum autem
                            animal, et sumatur A quidem toti B inesse, B autem alicui C, AB quidem
                            tota falsa, BC autem vera, et conclusio vera. Similiter autem et cum
                            privativa est AB propositio; contingit enim A B quidem toti inesse, C
                            autem alicui non inesse, B vero alicui C inesse; ut animal homini quidem
                            omni inest, album autem quoddam non sequitur, homo vero alicui albo
                            inest; quare si medio posito homine sumatur A nulli B inesse et B alicui
                            C, vera erit conclusio, cum sit falsa tota AB propositio. Et si in
                            aliquo sit falsa AB propositio, erit conclusio vera. Nihil enim prohibet
                            A et B et C alicui inesse, B autem alicui C; ut animal alicui pulchro et
                            alicui magno, et pulchrum alicui magno inest. Si ergo sumatur A omni B
                            et B alicui C, AB quidem propositio in aliquo falsa erit, BC autem vera,
                            et conclusio vera. Similiter autem et cum privativa est AB propositio;
                            nam idem termini erunt et similiter positi ad demonstrationem.</p>
                        <p>Rursum si AB quidem vera, BC autem falsa, vera erit conclusio. Nihil enim
                            prohibet AB quidem toti inesse, C autem alicui et B nulli C inesse, ut
                            animal cygno quidem omni, nigro autem alicui, cygnus vero nulli nigro.
                            Quare si sumatur A omni B et B alicui C, vera erit conclusio cum sit
                            falsa BC. Similiter et privativa sumpta AB propositione. Contingit enim
                            A B quidem nulli, C autem alicui non inesse, et B nulli C; ut genus ex
                            alio genere speciei et accidenti eius speciebus. Nam animal numero
                            quidem nulli inest, albo autem alicui, numerus autem nulli albo. Si ergo
                            medium ponatur 'numerus', et sumatur A quidem nulli B, B autem alicui C,
                            A alicui C non inerit; quod fuit verum; et AB quidem propositio vera, BC
                            autem falsa. Et si in aliquo sit falsa AB, falsa autem et BC, erit
                            conclusio vera. Nihil enim prohibet A alicui B et alicui C inesse, B
                            autem nulli C; ut si B sit contrarium C et ambo accidentia eidem generi;
                            nam animal alicui albo et alicui nigro inest, album autem nulli nigro.
                            Si ergo sumatur A omni B et B alicui C, vera erit conclusio. Et
                            privativa sumpta AB similiter; nam idem termini et similiter ponentur ad
                            demonstrationem. Et utrisque falsis erit conclusio vera; possibile est
                            enim A B quidem nulli, C autem alicui inesse, B vero nulli C, ut genus
                            ex alio genere speciei et accidenti speciebus eiusdem; animal enim
                            numero quidem nulli, albo autem alicui inest et numerus nulli albo. Si
                            ergo sumatur A omni B et B alicui C, conclusio quidem vera,
                            propositiones vero ambae falsae. Similiter autem et cum privativa est
                            AB. Nihil enim prohibet A B quidem toti inesse, C autem alicui non
                            inesse et B nulli C; ut animal cygno quidem omni, nigro autem alicui non
                            inest, cygnus vero nulli nigro. Quare si sumatur A nulli B, B autem
                            alicui C, A alicui C non inest. Ergo conclusio quidem vera,
                            propositiones autem falsae.</p>
                    </div>
                    <div type="cap" n="3">
                        <p><hi rend="bold">SECVNDA FIGVRA.</hi><lb/>In media autem figura omnino
                            contingit per falsa verum syllogizare, et utrisque propositionibus totis
                            falsis sumptis et in aliquo utraque, et hac quidem vera illa autem falsa
                            tota utralibet falsa posita, et si utraeque in aliquo falsae, et si haec
                            quidem simpliciter vera, illa autem in aliquo falsa, et si haec quidem
                            tota falsa, illa autem in aliquo vera, et in universalibus et in
                            particularibus syllogismis. Si enim A B quidem nulli inest, C autem
                            omni, ut animal lapidi quidem nulli equo autem omni, si e contrario
                            ponantur propositiones et sumatur A B quidem omni, C vero nulli, ex
                            falsis totis propositionibus erit vera conclusio. Similiter autem et si
                            A inest B quidem omni, C autem nulli; nam idem erit syllogismus.</p>
                        <p>Rursum si altera quidem tota falsa, altera autem tota vera; nihil enim
                            prohibet A et B et C omni inesse, B autem nulli C, ut genus non
                            subalternis speciebus. Nam animal et equo omni et homini, et nullus homo
                            equus. Si ergo sumatur huic quidem omni, illi vero nulli inesse, haec
                            quidem tota falsa erit, illa autem tota vera, et conclusio vera ad
                            utrumlibet posito privativo. Et si altera in aliquo falsa, altera tota
                            vera. Possibile est enim A B quidem alicui inesse, C autem omni et B
                            nulli C, ut animai albo quidem alicui, corvo autem omni, album vero
                            nulli corvo. Si ergo sumatur A B quidem nulli, C autem toti inesse, AB
                            quidem propositio in aliquo falsa, AC autem tota vera, et conclusio
                            vera. Et transposita autem privativa, similiter; nam per eosdem terminos
                            demonstratio. Et si affirmativa quidem propositio in aliquo falsa,
                            privativa autem tota vera. Nihil enim prohibet A B quidem alicui inesse,
                            C autem toti non inesse et B nulli C, ut animai albo quidem alicui, pici
                            autem nulli, album vero nulli pici. Quare si sumatur A toti B inesse, C
                            autem nulli, AB quidem in aliquo falsa, AC autem tota vera, et conclusio
                            vera. Et si utraeque propositiones in aliquo falsae, erit conclusio
                            vera. Possibile est enim A et B et C alicui inesse, B autem nulli C, ut
                            animal et albo alicui et nigro alicui, album autem nulli nigro. Si ergo
                            sumatur A B quidem omni, C autem nulli, ambae quidem propositiones in
                            aliquo falsae, conclusio autem vera. Similiter autem et transposita
                            privativa per terminos.</p>
                        <p>Manifestum autem et in particularibus syllogismis; nihil enim prohibet A
                            B quidem omni, C autem alicui inesse, et B alicui C non inesse; ut
                            animal omni homini, albo autem alicui, homo vero alicui albo non inerit.
                            Si ergo ponatur A B quidem nulli inesse, C autem alicui inesse,
                            universalis quidem propositio tota falsa, particularis autem vera, et
                            conclusio vera. Similiter autem et affirmativa sumpta AB; possibile est
                            enim A B quidem nulli, C autem alicui non inesse, et B alicui C non
                            inesse, ut animal nulli inanimato, albo autem alicui, et inanimatum non
                            inerit alicui albo. Si ergo ponatur A B quidem omni, C autem alicui non
                            inesse, AB quidem propositio universalis tota falsa, AC autem vera, et
                            conclusio vera. Et universali quidem vera posita, minori autem
                            particulari falsa. Nihil enim prohibet A neque B neque C nullum segui,
                            et B alicui C non inesse; ut animal nulli numero neque inanimato, et
                            numerus aliquod inanimatum non sequitur. Si ergo ponatur A B quidem
                            nulli, C autem alicui, conclusio quidem erit vera et universalis
                            propositio, particularis autem falsa. Et affirmativa autem universali
                            posita similiter. Possibile est enim A et B et C toti inesse et B
                            aliquod C non sequi, ut genus speciem et differentiam; nam animal omnem
                            hominem et totum gressibile sequitur, homo vero non omne gressibile.
                            Quare si sumatur A B quidem toti inesse, C autem alicui non inesse,
                            universalis quidem propositio vera, particularis autem falsa, conclusio
                            autem vera.</p>
                        <p>Manifestum autem quoniam et ex utrisque falsis erit conclusio vera,
                            siquidem contingit A et B et C, huic quidem omni, illi vero nulli, B
                            vero aliquod C non sequi. Nam sumpto A B quidem nulli, C autem alicui
                            inesse, propositiones quidem ambae falsae, conclusio autem vera.
                            Similiter autem et cum praedicativa fuerit universalis propositio,
                            particularis autem privativa. Possibile est enim A B quidem nullum, C
                            autem omne sequi, et B alicui C non inesse, ut animal disciplinam quidem
                            nullam, hominem autem omnem sequitur, disciplina vero non omnem hominem.
                            Si ergo sumatur A B quidem toti inesse, C autem quoddam non sequi,
                            propositiones quidem falsae, conclusio autem vera.</p>
                    </div>
                    <div type="cap" n="4">
                        <p><hi rend="bold">FIGVRA TERTIA.</hi><lb/>Erit autem et in postrema figura
                            per falsas totas, et in aliquo utraque, et altera quidem vera altera
                            autem falsa, hac quidem in aliquo falsa, illa autem tota vera, et e
                            converso, et quotquot modis aliter contingit transsumere propositiones.
                            Nihil enim prohibet neque A neque B nulli C inesse, A autem alicui B
                            inesse, ut neque homo neque gressibile nullum inanimatum sequitur, homo
                            autem alicui gressibili inest. Si ergo sumatur A et B omni C inesse,
                            propositiones quidem totae falsae, conclusio autem vera. Similiter autem
                            et cum haec est quidem privativa illa vero affirmativa. Possibile enim B
                            quidem nulli C inesse, A autem omni C et A alicui B non inesse, ut
                            nigrum nulli cygno, animal autem omni, et animal non omni nigro. Quare
                            si sumatur B quidem omni C, A vero nulli, A alicui B non inerit, et
                            conclusio quidem vera, propositiones autem falsae. Et si in aliquo sit
                            utraque falsa, erit conclusio vera. Nihil enim prohibet et A et B alicui
                            C inesse, et A alicui B, ut album et pulchrum alicui animali inest et
                            album alicui pulchro. Si ergo ponatur A et B omni C inesse,
                            propositiones quidem in aliquo falsae, conclusio autem vera. Et
                            privativa AC posita similiter. Nihil enim prohibet A quidem alicui C non
                            inesse, B vero alicui inesse et A non omni B inesse, ut pulchrum alicui
                            animali non inest, album autem alicui inest et pulchrum non omni albo.
                            Quare si sumatur A quidem nulli C, B autem omni, utraeque quidem
                            propositiones in aliquo falsae, conclusio autem vera.</p>
                        <p>Similiter autem et cum haec quidem tota falsa, illa autem tota vera
                            sumitur. Possibile est enim et A et B omne C sequi, et A alicui B non
                            inesse, ut animal et album omnem cygnum sequitur, et animal non omni
                            inest albo. Positis igitur his terminis, si sumatur B quidem toti C
                            inesse, A vero toti non inesse, BC quidem tota erit vera, AC autem tota
                            falsa, et conclusio vera. Similiter autem et si BC quidem falsa, AC
                            autem vera; nam idem termini ad demonstrationem, 'nigrum, cygnus,
                            inanimatum'. Sed et si utraeque sumantur affirmativae. Nihil enim
                            prohibet B quidem omne C sequi, A autem toti non inesse et A alicui B
                            inesse, ut cygno omni animal, nigrum vero nulli cygno et nigrum inest
                            alicui animali. Quare si sumatur A et B omni C inesse, BC quidem tota
                            vera, AC autem tota falsa, et conclusio vera. Similiter autem et cum AC
                            sumitur vera; nam per eosdem terminos demonstratio.</p>
                        <p>Rursum cum haec quidem tota vera est, illa autem in aliquo falsa.
                            Possibile est enim B quidem omni C inesse, A autem alicui, et A alicui
                            B, ut bipes quidem omni homini, pulchrum autem non omni, et pulchrum
                            alicui bipedi inest. Si ergo sumatur et A et B toti C inesse, BC quidem
                            tota vera, AC autem in aliquo falsa, conclusio autem vera. Similiter
                            autem et cum AC quidem vera, BC autem falsa sumitur; transpositis enim
                            eisdem terminis erit demonstratio. Et cum haec quidem privativa, illa
                            vero affirmativa. Quoniam enim possibile B quidem toti C inesse, A autem
                            alicui, et quando sic se habent, non omni B inest A, si ergo sumatur B
                            quidem toti C inesse, A autem nulli, privativa quidem in aliquo falsa,
                            altera autem tota vera et conclusio. Rursum quoniam ostensum est quia
                            cum A quidem nulli C inest et B alicui, possibile A alicui B non inesse,
                            manifestum quoniam et cum AC tota vera, BC autem in aliquo falsa,
                            contingit conclusionem esse veram. Si enim sumatur A quidem nulli C, B
                            autem omni, AC quidem tota vera, BC autem in aliquo falsa.</p>
                        <p>Manifestum autem et in particularibus syllogismis quoniam omnino erit per
                            falsa verum. Nam idem termini sumendi et quando universales sunt
                            propositiones, in categoricis quidem categorici, in privativis autem
                            privativi. Nihil enim differt cum nulli inerat omni sumere inesse, et si
                            universaliter alicui inerat, alicui universaliter sumere ad terminorum
                            positionem; similiter autem et in privativis.</p>
                        <p>Manifestum igitur quoniam, si sit conclusio falsa, necesse est, ex quibus
                            est oratio, falsa esse aut omnia aut aliqua; quando autem vera, non
                            necesse est vera esse neque quid neque omnia, sed est cum nullum sit
                            verum eorum quae sunt in syllogismo conclusionem similiter esse veram,
                            non tamen ex necessitate. Causa autem quoniam quando duo sic se habent
                            ad invicem, ut cum alterum est ex necessitate sit alterum, hoc cum non
                            est quidem neque alterum erit, cum autem est non necesse est esse
                            alterum; idem autem cum sit et non sit impossibile ex necessitate idem
                            esse; dico autem ut, cum sit A album, B esse ex necessitate, et cum non
                            sit A album, B esse ex necessitate. Quando enim, cum hoc est A album,
                            illud necesse est B esse magnum, cum autem B est magnum, C non album,
                            necesse est, si A sit album, C non esse album. Et quando duobus
                            existentibus, cum alterum sit necesse est alterum esse, hoc cum non sit
                            necesse est A non esse. Cum ergo B non sit magnum, A non potest album
                            esse; cum vero A non sit album, necesse est B magnum esse, accidit ex
                            necessitate, cum B magnum non sit, idem B esse magnum; hoc autem
                            impossibile. Nam si B non est magnum, A non erit album ex necessitate.
                            Si igitur, cum non sit hoc album, B erit magnum, accidit, si B non est
                            magnum, esse magnum, ut per tria.</p>
                    </div>
                    <div type="cap" n="5">
                        <p><hi rend="bold">DE EA QVAE CIRCVLO EST OSTENSIONE.</hi><lb/>Circulo autem
                            et ex se invicem ostendere est per conclusionem et e converso
                            praedicationi alteram sumentem propositionem concludere reliquam, quam
                            sumpserat in altero syllogismo. Vt si oportuit ostendere quoniam A inest
                            omni C, ostendit autem per B, et rursum si monstret quoniam A inest B,
                            sumens A quidem inesse C, C autem B, et A inerit B; prius autem e
                            converso sumpsit B inesse C. Aut si, quoniam B inest C, oportet
                            ostendere, si sumat A de C, quae fuit conclusio, B autem de A esse;
                            prius autem sumptum est e converso A de B. Aliter vero non est ex se
                            invicem ostendere. Sive enim aliud medium sumatur, non circulo; nihil
                            enim sumitur eorumdem; sive horum quid necesse est alterum solum; nam si
                            ambo, eadem erit conclusio; at oportet diversum.</p>
                        <p>In his igitur quae non convertuntur ex indemonstrata altera propositione
                            fit syllogismus; non enim est demonstrare per hos terminos quoniam medio
                            inest tertium aut primo medium. In his vero quae convertuntur est omnia
                            monstrare per se invicem, ut si A et B et C convertuntur sibi invicem.
                            Sit enim ostensum AC per medium B, et rursum AB et per conclusionem et
                            per BC propositionem conversam, similiter autem et BC et per
                            conclusionem et per AB propositionem conversam. Oportet autem BC et BA
                            propositionem demonstrare; nam his indemonstratis usi sumus solis. Si
                            ergo sumatur B omni C inesse et C omni A, syllogismus erit eius quod est
                            B ad A. Rursum si sumatur C omni A et A omni B, necesse est C inesse
                            omni B. In utrisque igitur his syllogismis AC propositio sumpta est
                            indemonstrata; nam aliae probatae erant. Quare, si hanc ostenderimus,
                            omnes erunt probatae per se invicem. Si ergo sumatur C omni B et B omni
                            A inesse, et utraeque propositiones demonstratae sumuntur et C necesse
                            est inesse A. Manifestum ergo quoniam in solis his quae convertuntur
                            circulo et per se invicem contingit fieri demonstrationes, in aliis vero
                            quemadmodum prius diximus. Accidit autem et in his ipso quod ostenditur
                            uti ad demonstrationem; nam C de B et B de A monstratur sumpto C de A
                            dici, C autem de A per has ostenditur propositiones; quare conclusione
                            utimur ad demonstrationem.</p>
                        <p>In privativis autem syllogismis hoc modo monstratur ex se invicem. Sit B
                            quidem omni C inesse, A autem nulli B; conclusio quoniam A nulli C. Si
                            ergo rursum oporteat concludere quoniam A nulli B, quod prius sumptum
                            erat, erit A quidem nulli C, C autem omni B; sic enim e converso
                            propositio. Si autem quoniam B inest C oporteat concludere, non iam
                            similiter convertendum AB (nam eadem est propositio, B nulli A et A
                            nulli B inesse), sed sumendum cui A nulli inest, huic B omni inesse. Sit
                            A nulli C inesse, quod fuit conclusio; cui autem A nulli, B sumatur omni
                            inesse; necesse est igitur B omni C inesse. Quare, cum sint tria,
                            unumquodque conclusio facta est, et circulo demonstrare hoc est,
                            conclusionem sumentem et e converso alteram propositionem reliquam
                            syllogizare.</p>
                        <p>In particularibus autem syllogismis, universalem quidem propositionem non
                            est demonstrare per alias, particularem autem est. Quoniam autem non est
                            demonstrare universalem, manifestum; nam universale monstratur per
                            universalia, conclusio autem non est universalis, oportet autem ex
                            conclusione ostendere et altera propositione. Amplius omnino non fit
                            syllogismus conversa propositione; nam particulares fiunt utraeque
                            propositiones. Particularem autem est. Sit enim ostensum A de aliquo C
                            per B; si ergo sumatur B omni A et conclusio maneat, B alicui C inerit;
                            fit enim prima figura, et A medium. Si autem sit privativus syllogismus,
                            universalem quidem propositionem non est ostendere, propter quod et
                            prius dictum est; particularem autem est si similiter convertatur AB
                            quemadmodum et in universalibus, ut cui A alicui non inest, huic B
                            alicui inest; nam aliter non fit syllogismus eo quod negativa est
                            particularis propositio.</p>
                    </div>
                    <div type="cap" n="6">
                        <p><hi rend="bold">FIGVRA SECVNDA.</hi><lb/>In secunda autem figura
                            affirmativam quidem non est ostendere hoc modo, privativam autem est.
                            Ergo praedicativa quidem non ostenditur eo quod non utraeque sint
                            propositiones affirmativae; nam conclusio privativa est, praedicativa
                            autem ex utrisque ostendebatur affirmativis; privativa vero sic
                            ostenditur. Insit A omni B, nulli autem C; conclusio quoniam B nulli C.
                            Si ergo sumatur B omni A inesse, et nulli C necesse est A nulli C
                            inesse; fit enim secunda figura; medium B. Si autem AB privativa
                            sumatur, altera vero praedicativa, prima erit figura. Nam C quidem omni
                            A, B autem nulli C, quare B nulli A; ergo neque A B. Igitur per
                            conclusionem quidem et unam propositionem non fit syllogismus, assumpta
                            autem altera erit. Si autem non universalis sit syllogismus, quae in
                            toto quidem est propositio non ostenditur propter eandem causam quam
                            diximus et prius; quae autem in parte ostenditur, quando universalis est
                            praedicativa; insit enim A omni B, C autem non omni; conclusio BC. Si
                            ergo sumatur B omni A, C autem non omni, A alicui C non inest; medium B.
                            Si autem est universalis privativa, non ostendetur AC propositio
                            conversa AB; accidit enim aut utrasque aut alteram propositionem fieri
                            negativam; quare non erit syllogismus. Sed similiter ostendetur
                            quemadmodum et in universalibus, si sumatur, cui B alicui non inest, A
                            alicui inesse.</p>
                    </div>
                    <div type="cap" n="7">
                        <p><hi rend="bold">FIGVRA TERTIA.</hi><lb/>In tertia autem figura, quando
                            utraeque quidem propositiones universaliter sumuntur, non contingit
                            ostendere per se invicem; nam universale quidem ostenditur per
                            universalia, quae autem in hac est conclusio semper particularis; quare
                            manifestum quoniam omnino non contingit ostendere per hanc figuram
                            universalem propositionem. Si autem haec quidem sit universalis, illa
                            autem particularis, quandoque quidem erit, quandoque vero non erit.
                            Quando ergo utraeque affirmativae sumuntur et universale fit ad minorem
                            extremitatem, erit, quando vero ad alteram, non erit. Insit enim A omni
                            C, B autem alicui; conclusio AB. Si ergo sumatur C omni A inesse, B
                            autem alicui, C quidem ostensa est alicui B inesse, B autem alicui C non
                            est ostensa. Quamvis necesse est, si C alicui B et B alicui C inesse.
                            Sed non idem est hoc illi et illud huic inesse; sed assumendum, si hoc
                            alicui illi, et alterum alicui huic. Hoc autem sumpto non iam fit ex
                            conclusione et altera propositione syllogismus. Si autem B omni C, A
                            autem alicui C, erit ostendere AC, quando sumitur C quidem omni B
                            inesse, A autem alicui. Nam si C omni B, A autem alicui B, necesse est A
                            alicui C inesse; medium B. Et cum fuerit haec quidem praedicativa, illa
                            vero privativa, universalis autem praedicativa, ostendetur altera. Insit
                            enim B omni C, A autem alicui non insit; conclusio quoniam A alicui B
                            non inest. Si ergo assumatur C omni B inesse (erat autem et A non omni
                            B), necesse est A alicui C non inesse; medium B. Cum autem privativa
                            universalis fit, non ostenditur altera, nisi sicut in prioribus, si
                            sumatur, cui hoc alicui non inest, alterum alicui inest; ut si A quidem
                            nulli C, B autem alicui; conclusio quoniam A alicui B non inest. Si ergo
                            sumatur cui A alicui non inest C alicui inesse, necesse est C alicui B
                            inesse. Aliter autem non est convertentem universalem propositionem
                            ostendere alteram; nullo enim modo erit syllogismus.</p>
                        <p>Manifestum igitur quoniam in prima quidem figura per se invicem ostensio
                            et per tertiam et per primam fit figuram. Nam cum praedicativa quidem
                            est conclusio, per primam, cum autem privativa, per postremam; sumitur
                            enim cui hoc nulli, alterum omni inesse. In media autem, cum universalis
                            quidem est syllogismus, et per ipsam, et per primam figuram et per
                            postremam; cum autem particularis, et per ipsam et per postremam. In
                            tertia vero per ipsam omnes. Manifestum etiam quoniam in tertia et media
                            qui non per ipsas ostenduntur syllogismi aut non sunt secundum eam quae
                            circulo est ostensionem aut imperfecti.</p>
                    </div>
                    <div type="cap" n="8">
                        <p><hi rend="bold">DE SYLLOGISMORVM CONVERSIONE.</hi><lb/>Convertere autem
                            est transponentem conclusionem facere syllogismum quoniam vel extremum
                            medio non inerit, vel hoc postremo. Necesse est enim conclusione
                            conversa et altera manente propositione interimi reliquam; nam si erit,
                            et conclusio erit. Differt autem opposite aut contrarie convertere
                            conclusionem; non enim idem fit syllogismus utrolibet conversa; palam
                            autem hoc erit per sequentia. Dico autem opponi quidem omni inesse non
                            omni, et alicui nulli; contrarie autem omni - nulli et alicui - non
                            alicui inesse. Sit enim ostensum A de C per medium B. Si igitur A
                            sumatur nulli C inesse, omni autem B, nulli C inerit B. Et si A quidem
                            nulli C, B autem omni C, A non omni B, et non omnino nulli; non enim
                            ostendebatur universale per postremam figuram. Omnino autem eam quae est
                            ad maiorem extremitatem propositionem non est destruere universaliter
                            per conversionem; semper enim interimitur per tertiam figuram; necesse
                            est enim ad postremam extremitatem utrasque sumere propositiones. Et si
                            privativus sit syllogismus, similiter. Sit enim ostensum A nulli C
                            inesse per B. Ergo, si sumatur A omni C inesse, nulli autem B, nulli C
                            inerit B. Et si A et B omni C, A alicui B; sed nulli inerat.</p>
                        <p>Si autem opposite convertatur conclusio, et syllogismi oppositi et non
                            universales erunt. Fit enim altera propositio particularis; quare et
                            conclusio erit particularis. Sit enim praedicativus syllogismus et
                            convertatur sic. Ergo, si A non omni C, B autem omni, B non omni C; et
                            si A quidem non omni C, B autem omni, A non omni B. Similiter autem et
                            si privativus sit syllogismus. Nam si A alicui C inest, B autem nulli, B
                            alicui C non inerit, non simpliciter nulli; et si A quidem alicui C, B
                            autem omni, quemadmodum in principio sumptum est, A alicui B inerit.</p>
                        <p>In particularibus autem syllogismis, quando opposite convertitur
                            conclusio, interimuntur utraeque propositiones, quando vero contrarie,
                            neutra. Non enim iam accidit, quemadmodum in universalibus, interimere
                            deficiente conclusione secundum conversionem, sed nec omnino interimere.
                            Sit enim ostensum A de aliquo C. Ergo si sumatur A nulli C inesse, B
                            autem alicui, A alicui B non inerit; et si A nulli C, B autem omni,
                            nulli C inerit B. Quare interimuntur utraeque. Si autem contrarie
                            convertatur, neutra. Nam si A alicui C non inest, B autem omni, B alicui
                            C non inerit, sed nondum interimitur quod ex principio; contingit enim
                            alicui inesse et alicui non inesse. Vniversali autem AB omnino non fit
                            syllogismus; si enim A quidem alicui C non inest, B autem alicui inest,
                            neutra propositionum universalis. Similiter autem et si privativus sit
                            syllogismus; si enim sumatur A omni C inesse, interimuntur utraeque, si
                            autem alicui, neutra. Demonstratio autem eadem.</p>
                    </div>
                    <div type="cap" n="9">
                        <p><hi rend="bold">FIGVRA SECVNDA.</hi><lb/>In secunda autem figura eam
                            quidem quae est ad maiorem extremitatem propositionem non est interimere
                            contrarie quolibet modo conversione facta; semper enim erit conclusio in
                            tertia figura, universalis autem non fuit in hac syllogismus. Alteram
                            autem similiter interimemus conversioni. Dico autem 'similiter', si
                            contrarie quidem convertitur, contrarie, si autem opposite, opposite.
                            Insit enim A omni B, C autem nulli; conclusio BC. Si ergo sumatur B omni
                            C inesse et AB maneat, A omni C inerit; fit enim prima figura. Si autem
                            B omni C, A autem nulli C, A non omni B: figura postrema. Si autem
                            opposite convertatur BC, AB quidem similiter ostendetur, AC autem
                            opposite. Nam si B alicui C, A autem nulli C, A alicui B non inerit.
                            Rursum si B alicui C, A autem omni B, A alicui C; quare oppositus fit
                            syllogismus. Similiter autem ostendetur et si e converso se habeant
                            propositiones. Si autem est in parte syllogismus, contrarie quidem
                            conversa conclusione neutra propositionum interimitur, quemadmodum nec
                            in prima figura, opposite autem utraeque. Ponatur enim A B quidem nulli
                            inesse, C autem alicui; conclusio BC. Si ergo ponatur B alicui C inesse
                            et AB maneat, conclusio erit quoniam A alicui C non inest, sed non
                            interimitur quod ex principio; contingit enim alicui inesse et non
                            inesse. Rursum si B alicui C et A alicui C, non erit syllogismus;
                            neutrum enim universale eorum quae sumpta sunt. Quare non interimitur
                            AB. Si autem opposite convertatur, interimuntur utraeque. Nam si B omni
                            C, A autem nulli B, nulli C A; erat autem alicui. Rursum si B omni C, A
                            autem alicui C, alicui B A; eadem autem demonstratio et si universalis
                            sit praedicativa.</p>
                    </div>
                    <div type="cap" n="10">
                        <p><hi rend="bold">FIGVRA TERTIA.</hi><lb/>In tertia vero figura, quando
                            contrarie quidem convertitur conclusio, neutra propositionum interimitur
                            secundum nullum syllogismorum; quando autem opposite, utraeque et in
                            omnibus. Sit enim ostensum A alicui B inesse, medium autem sumptum sit
                            C, et sint universales propositiones. Si ergo sumatur A alicui B non
                            inesse, B autem omni C, non fit syllogismus eius quod est A et C, neque
                            si A B quidem alicui non inest, C autem omni, non erit eius quod est B
                            et C syllogismus. Similiter autem ostendetur et si non universales sint
                            propositiones. Aut enim utrasque necesse est particulares esse per
                            conversionem, aut universalem ad minorem extremitatem fieri; sic autem
                            non fuit syllogismus, neque in prima figura neque in media. Si autem
                            opposite convertantur propositiones, interimuntur utraeque. Nam si A
                            nulli B, B autem omni C, A nulli C; rursum si A B quidem nulli, C autem
                            omni, B nulli C. Et si altera non sit universalis, similiter. Si enim A
                            nulli B, B autem alicui C, A alicui C non inerit; si autem A B quidem
                            nulli, C autem omni, nulli C B.</p>
                        <p>Similiter autem et si privativus sit syllogismus. Sit enim ostensum A
                            alicui B non inesse, sit autem BC quidem praedicativa, AC autem
                            negativa; sic enim fiebat syllogismus. Quando ergo contrarium sumitur
                            conclusioni, non erit syllogismus. Nam si A alicui B, B autem omni C,
                            non fuit syllogismus eius quod est A et C. Neque si A alicui B, nulli
                            autem C, non fuit eius quod est B et C syllogismus. Quare non
                            interimuntur propositiones. Quando vero oppositum, interimuntur. Nam si
                            A omni B et B C, A omni C; sed nulli inerat. Rursum, si A omni B, nulli
                            autem C, B nulli C; sed omni inerat. Similiter autem monstratur et si
                            non universales sint propositiones. Fit enim AC universalis et
                            privativa, altera autem particularis et praedicativa. Ergo si A quidem
                            omni B, B autem alicui C, A alicui C accidit; sed nulli inerat. Rursum
                            si A omni B, nulli autem C, B nulli C. Si autem A alicui B et B alicui
                            C, non fit syllogismus; neque si A alicui B et nulli C, nec sic. Quare
                            illo quidem modo interimuntur, sic autem non interimuntur
                            propositiones.</p>
                        <p>Manifestum ergo ex his quae dicta sunt quomodo conversa conclusione in
                            unaquaque figura fit syllogismus, et quando contrarius propositioni et
                            quando oppositus; et quoniam in prima quidem figura per mediam et
                            postremam fiunt syllogismi; et quae quidem ad minorem extremitatem
                            semper per mediam interimitur, quae vero ad maiorem per postremam; in
                            secunda autem per primam et postremam, quae quidem ad minorem
                            extremitatem semper per primam figuram, quae vero ad maiorem per
                            postremam; in tertia vero per primam et per mediam, et quae quidem ad
                            maiorem per primam semper, quae vero ad minorem per mediam.</p>
                    </div>
                    <div type="cap" n="11">
                        <p>Quid ergo est convertere et quomodo in unaquaque figura, et quis fit
                            syllogismus, manifestum.</p>
                        <p><hi rend="bold">DE PER IMPOSSIBILI OSTENSIONE.</hi><lb/>Per impossibile
                            autem syllogismus ostenditur quidem quando contradictio ponitur
                            conclusionis et assumitur alia propositio; fit autem in omnibus figuris.
                            Simile enim est conversioni, verum differt tantum quoniam convertitur
                            quidem facto syllogismo et sumptis utrisque propositionibus, deducitur
                            autem ad impossibile non syllogizato quod oppositum est prius, sed
                            manifesto quoniam verum. Termini vero similiter se habent in utrisque,
                            et eadem sumptio utrorumque. Vt si A inest omni B, medium autem C, si
                            supponatur A vel non omni vel nulli B inesse, C vero omni, quod fuit
                            verum, necesse est C B aut nulli aut non omni inesse. Hoc autem
                            impossibile; quare falsum quod suppositum est; verum ergo oppositum.
                            Similiter autem et in aliis figuris; quaecumque enim conversionem
                            suscipiunt, et per impossibile syllogismum.</p>
                        <p>Ergo aliae quidem propositiones omnes ostenduntur per impossibile in
                            omnibus figuris, universalis autem praedicativa in media quidem et in
                            tertia monstratur, in prima autem non monstratur. Supponatur enim A non
                            omni B aut nulli inesse, et assumatur alia propositio undecumque, sive
                            omni A inesse C sive B omni D; sic enim erit prima figura. Si ergo
                            positum sit non omni B inesse A, non fit syllogismus undecumque
                            propositio assumatur, si autem nulli, si BD quidem assumatur,
                            syllogismus quidem erit falsi, non ostenditur autem propositum. Nam si A
                            nulli B, B autem omni D, A nulli D. Hoc autem sit impossibile; falsum
                            est igitur nulli B inesse A. Sed non si nulli falsum omni verum. Si
                            autem CA assumatur, non fit syllogismus, nec quando supponitur non omni
                            B inesse A. Quare manifestum quoniam omni inesse non ostenditur in prima
                            figura per impossibile.</p>
                        <p>Alicui autem et nulli et non omni ostenditur. Supponatur enim A nulli B
                            inesse, B autem sumptum sit omni aut alicui C. Ergo necesse est A nulli
                            aut non omni C inesse. Hoc autem impossibile (sit enim verum et
                            manifestum quoniam omni C inest A); quare si hoc falsum, necesse est A
                            alicui B inesse. Si autem ad A sumatur altera propositio; non erit
                            syllogismus. Neque quando contrarium conclusioni supponitur, ut alicui
                            non inesse. Manifestum ergo quoniam oppositum supponendum.</p>
                        <p>Rursum supponatur A alicui B inesse; sumptum sit autem C omni A. Necesse
                            est ergo C alicui B inesse. Hoc autem sit impossibile, quare falsum quod
                            suppositum est. Si autem sic, verum est nulli inesse. Similiter autem et
                            si privativa sumpta sit CA. Si autem ad B sumatur propositio, non erit
                            syllogismus. Si vero contrarium supponatur, syllogismus quidem erit, et
                            impossibile, non tamen ostenditur quod est propositum. Supponatur enim A
                            omni B, et C sumptum sit omni A. Ergo necesse est C omni B inesse; hoc
                            autem impossibile. Quare falsum est omni B inesse A. Sed nondum
                            necessarium, si non omni, nulli inesse. Similiter autem et si ad B
                            sumatur altera propositio; nam syllogismus quidem erit et impossibile,
                            non interimitur autem hypothesis; quare oppositum supponendum.</p>
                        <p>Ad ostendendum autem non omni B inesse A, supponendum omni inesse; nam si
                            A omni B et C omni A, C omni B; quare, si hoc impossibile, falsum quod
                            suppositum est. Similiter autem et si ad B sumpta sit altera propositio;
                            et si privativa fuit CA, similiter; nam et sic fit syllogismus. Si autem
                            ad AB sit privativa, nihil ostendetur. Si autem non omni, sed alicui
                            inesse supponatur, non ostenditur quoniam non omni, sed quoniam nulli.
                            Si enim A alicui B, C autem omni A, alicui B inerit C. Si ergo hoc
                            impossibile, falsum est alicui B inesse A; quare verum nulli. Hoc autem
                            ostenso cointerimitur verum; nam A alicui quidem B inerat, alicui vero
                            non inerat. Amplius non propter hypothesim accidit impossibile; falsa
                            enim esset, siquidem ex veris non est falsum syllogizare; nunc autem est
                            vera; inest enim A alicui B. Quare non supponendum alicui inesse, sed
                            omni. Similiter autem et si alicui B non inesse A ostenderimus; aut enim
                            est alicui non inesse et non omni inesse, aut eadem utrisque
                            demonstratio.</p>
                        <p>Manifestum ergo quoniam non contrarium sed oppositum ponendum in omnibus
                            syllogismis. Sic enim necessarium erit et axioma probabile. Nam si de
                            omni vel affirmatio vel negatio, ostenso quoniam non negatio, necesse
                            est affirmationem veram esse. Rursum, si non ponit veram esse
                            affirmationem, constat probare negationem. Contrarium vero neutro modo
                            contingit probare; neque enim necessarium, si nulli falsum, omni verum,
                            neque probabile ut, si alterum falsum, quoniam alterum verum.</p>
                    </div>
                    <div type="cap" n="12">
                        <p>Manifestum ergo quoniam in prima figura aliae quidem propositiones omnes
                            ostenduntur per impossibile, universalis autem affirmativa non
                            ostenditur.</p>
                        <p><hi rend="bold"> FIGVRA SECVNDA.</hi><lb/>In media autem et postrema et
                            hoc ostenditur. Ponatur enim A non omni B inesse, sumptum sit autem omni
                            C inesse A. Ergo, si B quidem non omni, C autem omni, non omni B inest
                            C. Hoc autem impossibile; sit enim manifestum quoniam omni B inest C,
                            quare falsum quod suppositum est. Verum ergo omni inesse. Si autem
                            contrarium supponatur, syllogismus quidem erit et impossibile, non tamen
                            ostenditur quod propositum est. Si enim A nulli B, omni autem C, nulli B
                            C. Hoc autem impossibile; quare falsum est nulli inesse. Sed non, si hoc
                            falsum, omni verum. Quoniam autem alicui B inest A, ponatur A nulli B
                            inesse, C autem omni insit. Necesse est ergo C nulli B inesse; quare si
                            hoc impossibile, necesse est A alicui B inesse. Si autem supponatur
                            alicui non inesse, eadem erunt quae in prima figura. Rursum supponatur A
                            alicui B inesse, C autem nulli insit. Necesse est ergo C alicui B non
                            inesse; sed omni inerat; quare falsum quod suppositum est; nulli ergo B
                            inerit A. Quoniam autem non omni B inest A, ponatur omni inesse, C autem
                            nulli. Necesse est ergo C nulli B inesse. Hoc autem impossibile; quare
                            verum est non omni inesse. Manifestum ergo quoniam omnes syllogismi
                            fiunt per mediam figuram.</p>
                    </div>
                    <div type="cap" n="13">
                        <p><hi rend="bold">FIGVRA TERTIA.</hi><lb/>Similiter autem et per ultimam.
                            Ponatur enim A alicui B non inesse, C autem omni; ergo A alicui C non
                            inest. Si ergo hoc impossibile, falsum alicui non inesse; quare verum
                            est omni. Si vero supponatur nulli inesse, syllogismus quidem erit et
                            impossibile, non ostenditur autem quod propositum est; si enim
                            contrarium supponatur, eadem erunt quae in prioribus. Sed ad ostendendum
                            alicui inesse haec sumenda hypothesis. Nam si A nulli B, C autem alicui
                            B, A non omni C. Si ergo hoc falsum, verum est A alicui B inesse.
                            Quoniam autem nulli B inest A, supponatur alicui inesse, sumptum sit
                            autem et C omni B inesse. Ergo necesse est A alicui C inesse. Sed nulli
                            inerat; quare falsum est alicui B inesse A. Si autem supponatur omni B
                            inesse A, non ostenditur propositum, sed ad non omni inesse haec sumenda
                            hypothesis. Nam si A omni B et C omni B, A inest alicui C. Hoc autem non
                            fuit; quare falsum est omni inesse. Si autem sic, verum non omni. Si
                            autem supponatur alicui inesse, eadem erunt quae et in his quae prius
                            dicta sunt.</p>
                        <p>Manifestum ergo quoniam in omnibus per impossibile syllogismis oppositum
                            supponendum. Palam autem et quoniam in media figura ostenditur quodam
                            modo affirmativa universalis et in postrema.</p>
                    </div>
                    <div type="cap" n="14">
                        <p>Differt autem quae est ad impossibile demonstratio ab ostensiva eo quod
                            ponit quod vult interimere deducens in indubitabile falsum; ostensiva
                            autem incipit a concessis positionibus veris. Sumunt ergo utraeque duas
                            propositiones concessas; sed haec quidem ex quibus est syllogismus, illa
                            vero unam quidem harum, alteram autem contradictionem conclusionis. Et
                            hinc quidem non necesse est notam esse conclusionem, neque prius opinari
                            quoniam est aut non; illinc vero necesse est quoniam non est. Differt
                            autem nihil affirmativam vel negativam esse conclusionem, sed similiter
                            se habet in utrisque. Omne enim quod ostensive concluditur, et per
                            impossibile monstrabitur, et quod per impossibile, ostensive per eosdem
                            terminos. Nam quando per impossibile syllogismus fit in prima figura,
                            quod verum est erit in media aut postrema: privativum quidem in media,
                            praedicativum autem in postrema. Quando autem in media syllogismus, quod
                            verum est erit in prima in omnibus propositionibus. Quando vero in
                            postrema syllogismus, quod verum est erit in prima et media, affirmativa
                            quidem in prima, privativa autem in media.</p>
                        <p><hi rend="bold">FIGVRA PRIMA.</hi><lb/>Sit enim ostensum A nulli aut non
                            omni B per primam figuram. Ergo hypothesis quidem erat alicui B inesse
                            A, C autem sumebatur A quidem omni inesse, B autem nulli; sic enim
                            fiebat syllogismus et impossibile. Haec autem media figura, si C A
                            quidem omni, B autem nulli inest. Et manifestum ex his quoniam nulli B
                            inest A. Similiter autem et si non omni ostensum sit inesse. Nam
                            hypothesis quidem est omni inesse, C autem sumebatur A quidem omni, B
                            vero non omni. Et si privativa sumatur AC, similiter; et enim sic fit
                            media figura. Rursum sit ostensum alicui B inesse A. Ergo hypothesis
                            quidem nulli inesse, B autem sumebatur omni C inesse et A omni vel
                            alicui C; sic enim erit impossibile. Haec autem postrema figura, si A et
                            B omni C. Et manifestum ex his quoniam necesse est A alicui B inesse.
                            Similiter autem et si alicui C sumatur inesse B vel A.</p>
                        <p><hi rend="bold">FIGVRA SECVNDA.</hi><lb/>Rursum in media figura ostensum
                            sit A omni B inesse. Ergo hypothesis quidem fuit non omni B inesse A,
                            sumptum est autem A omni C et C omni B; sic enim erit impossibile. Haec
                            autem prima figura, si A omni C et C omni B. Similiter autem et si
                            alicui ostensum sit inesse; nam hypothesis quidem erat nulli B inesse A,
                            sumptum est autem A omni C et C alicui B. Si autem privativus sit
                            syllogismus, hypothesis quidem A alicui B, sumptum est autem A nulli C
                            et C omni B, quare fit prima figura. Et si non universalis sit
                            syllogismus, sed A alicui B ostensum sit non inesse, similiter. Nam
                            hypothesis quidem omni B inesse A, sumptum est autem A nulli C et C
                            alicui B; sic enim prima figura.</p>
                        <p><hi rend="bold">FIGVRA TERTIA.</hi><lb/>Rursum in tertia figura ostensum
                            sit A inesse omni B. Ergo hypothesis quidem fuit non omni B inesse A,
                            sumptum est autem C omni B et A omni C; sic enim erit impossibile. Haec
                            autem prima figura. Similiter autem et si in aliquo sit demonstratio;
                            nam hypothesis quidem nulli B inesse A, sumptum est autem C alicui B et
                            A omni C. Si autem privativus sit syllogismus, hypothesis quidem A
                            alicui B inesse, sumptum est autem C A quidem nulli, B autem omni; haec
                            autem media figura. Similiter autem et si non universaliter sit
                            demonstratio. Nam hypothesis quidem erit omni B inesse A, sumptum est
                            autem C A quidem nulli, B autem alicui; haec autem media figura.</p>
                        <p>Manifestum ergo quoniam per eosdem terminos et ostensive est monstrare
                            unamquamque propositionum. Similiter autem erit et cum sunt ostensivi
                            syllogismi ad impossibile deducere in sumptis terminis, quando opposita
                            propositio conclusioni sumpta fuerit. Nam fiunt idem syllogismi iis qui
                            sunt per conversionem; quare statim habemus et figuras per quas
                            unumquodque erit. Palam ergo quoniam omnis propositio ostenditur
                            secundum utrosque modos, et per impossibile et ostensive, et non
                            contingit separari alterum.</p>
                    </div>
                    <div type="cap" n="15">
                        <p><hi rend="bold">QVOMODO EX OPPOSITIS EST SYLLOGIZARE.</hi><lb/>In qua
                            autem figura est ex oppositis propositionibus syllogizare et in qua non
                            est, sic erit manifestum. Dico autem oppositas esse propositiones
                            secundum dictionem quidem quattuor, ut omni nulli, et omni non omni, et
                            alicui nulli, et alicui non alicui inesse, secundum veritatem autem
                            tres; nam alicui non alicui secundum dictionem opponitur solum. Harum
                            autem contrarias quidem universales, omni nulli inesse, ut omnem
                            disciplinam esse studiosam nullam esse studiosam, alias vero
                            oppositas.</p>
                        <p><hi rend="bold">FIGVRA PRIMA.</hi><lb/>Ergo in prima quidem figura non
                            est ex oppositis propositionibus syllogismus, neque affirmativus neque
                            negativus, affirmativus quidem quoniam utrasque oportet affirmativas
                            esse propositiones, oppositae autem affirmatio et negatio, privativus
                            autem quoniam oppositae quidem idem de eodem praedicant et denegant, in
                            prima autem medium non dicitur de utrisque, sed de illo quidem aliud
                            negatur, idem autem de alio praedicatur; hae vero non opponuntur.</p>
                        <p><hi rend="bold">FIGVRA SECVNDA.</hi><lb/>In media autem figura et ex
                            oppositis et ex contrariis contingit fieri syllogismum. Sit enim bonum
                            quidem in quo A, disciplina autem in quo B et C. Si ergo omnem
                            disciplinam studiosam sumpsit et nullam, A inest omni B et nulli C;
                            quare B nulli C; nulla ergo disciplina disciplina est. Similiter autem
                            et si omnem sumens studiosam disciplinam, medicinam non studiosam
                            sumpsit. Nam A B quidem omni, C autem nulli; quare quaedam disciplina
                            non erit disciplina. Et si A C quidem omni, B autem nulli, est autem B
                            quidem disciplina, C autem medicina, A vero opinio; nullam enim
                            disciplinam opinionem sumens, sumpsit quandam disciplinam esse
                            opinionem. Differt autem a priore in terminorum conversione; nam prius
                            quidem ad B, nunc autem ad C affirmativum. Et si sit non universalis
                            altera propositio, similiter; semper enim medium est quod ab altero
                            quidem negative dicitur, de altero vero affirmative. Quare contingit
                            opposita concludi; verum non semper neque omnino, sed si sic se habeant
                            quae sunt sub medio ut vel eadem sint vel totum ad partem. Aliter autem
                            impossibile; non enim erunt propositiones ullo modo neque contrariae
                            neque oppositae.</p>
                        <p><hi rend="bold">FIGVRA TERTIA.</hi><lb/>In tertia vero figura
                            affirmativus quidem syllogismus nullo modo erit ex oppositis
                            propositionibus propter dictam causam et in prima figura, negativus
                            autem erit et universalibus et non universalibus terminis existentibus.
                            Sit enim disciplina in quo B C, medicina autem in quo A. Si ergo sumat
                            omnem medicinam disciplinam et nullam medicinam disciplinam, B omni A
                            sumpsit et C nulli; quare erit quaedam disciplina non disciplina.
                            Similiter autem et si non universalis sumatur BA propositio; nam si est
                            quaedam medicina disciplina, et rursum nulla medicina disciplina,
                            accidit disciplinam quandam non esse disciplinam. Sunt autem
                            universaliter quidem terminis sumptis contrariae propositiones, si autem
                            particulariter sit alter, oppositae. Oportet autem inspicere quoniam
                            contingit quidem sic opposita sumere ut diximus omnem disciplinam
                            studiosam esse, et rursum nullam, aut aliquam non studiosam; quod non
                            solet latere. Erit autem per alias interrogationes syllogizare alterum,
                            aut, ut in Topicis dictum est, sumere. Quoniam autem affirmationum
                            oppositiones sunt tres, sexies accidit opposita sumere, aut omni et
                            nulli aut omni et non omni aut alicui et nulli, et hoc converti in
                            terminis, ut A omni B et nulli C, aut omni C et nulli B, aut huic quidem
                            omni illi vero non omni, et rursum hoc converti secundum terminos.
                            Similiter autem et in tertia figura. Quare manifestum et quotiens et in
                            quibus figuris contingit per oppositas propositiones fieri
                            syllogismum.</p>
                        <p>Manifestum etiam quoniam ex falsis quidem est verum syllogizare,
                            quemadmodum dictum est prius, ex oppositis autem non est; semper enim
                            fit syllogismus contrarius rei; ut, si est bonum, non esse bonum, aut,
                            si animal, non animal, eo quod ex contradictione est syllogismus et
                            subiecti termini aut idem sunt aut hic quidem totum, ille autem pars.
                            Palam autem et quoniam in paralogismis nihil prohibet fieri hypotheseos
                            contradictionem, ut, si est impar, non esse impar. Nam ex oppositis
                            propositionibus contrarius erat syllogismus; si ergo sumpserit
                            huiusmodi, erit hypotheseos contradictio. Oportet autem considerare
                            quoniam sic quidem non est contraria concludere ex uno syllogismo ut sit
                            conclusio quoniam non est bonum bonum aut aliud quid tale, nisi statim
                            propositio huiusmodi sumatur (ut omne animal esse album et non album,
                            hominem autem animal), sed assumere oportet contradictionem (ut quoniam
                            omnis disciplina opinio, deinde sumere quoniam medicina disciplina
                            quidem est, nulla autem opinio, quemadmodum elenchi fiunt ex duobus
                            syllogismis). Quare esse quidem contraria secundum veritatem quae sumpta
                            sunt, non est alio modo quam hoc, quemadmodum dictum est prius.</p>
                    </div>
                    <div type="cap" n="16">
                        <p><hi rend="bold">DE EO QVOD EST IN PRINCIPIO PETERE.</hi><lb/>In principio
                            autem petere et accipere est quidem, ut in genere sumere, in eo quod est
                            non demonstrare propositum, hoc autem accidit multipliciter; nam et si
                            omnino non syllogizent et si per ignotiora aut similiter ignota, et si
                            per posteriora quod prius est; demonstratio enim et ex notioribus et
                            prioribus est. Horum ergo nullum est petere quod ex principio; sed quia
                            haec quidem per se nata sunt cognosci, illa vero per alia (nam principia
                            quidem per se, quae autem sunt sub principiis, per alia), quando quod
                            non per se notum est per se aliquis conatur ostendere, tunc petit quod
                            ex principio. Hoc autem est quidem sic facere ut statim probet quod
                            propositum est, contingit autem et transferentes in alia quae nata sunt
                            per illud ostendi per haec demonstrare quod ex principio; ut si A
                            ostendatur per B, et B per C, C autem natum sit ostendi per A; accidit
                            enim idem A per se monstrare eos qui sic syllogizant. Quod faciunt qui
                            parallilas arbitrantur scribere; latent enim se ipsos talia sumentes
                            quae non possibile est demonstrare si non sint parallilae. Quare accidit
                            sic syllogizantibus singulum esse dicere si est singulum; sic autem omne
                            erit per se notum; quod est impossibile.</p>
                        <p>Si ergo aliquis, dubio quoniam A inest C, similiter autem et quoniam B,
                            petat A inesse B, nondum manifestum si quod in principio est petat, sed
                            quoniam non demonstravit manifestum; non enim est principium
                            demonstrationis quod similiter est dubium. Si autem B ad C sic se habet
                            ut idem sit, aut palam quoniam convertuntur, aut inest alterum alteri,
                            quod in principio est petit. Nam et quoniam A inest B per illa
                            monstrabit, si convertantur (nunc autem hoc prohibet, sed non modus). Si
                            autem hoc faciant, quod dictum est faciet et convertetur per tres.
                            Similiter autem et si B sumat inesse C, similiter dubium velut et si A,
                            nondum quod ex principio, sed non demonstrat. Si autem idem sit A et B
                            aut in eo quod convertuntur aut in eo quod A sequitur B, quod est ex
                            principio petit propter eandem causam; nam ex principio quid valet,
                            dictum est nobis, quoniam per se monstrare quod non est per se
                            manifestum.</p>
                        <p>Si ergo est in principio petere per se monstrare quod non per se est
                            manifestum, hoc autem est non ostendere, quando similiter dubia sunt
                            quod monstratur et per quod monstratur, vel in eo quod eadem eidem vel
                            in eo quod idem eisdem inesse sumit, in media quidem figura et tertia
                            utrimque continget quod est in principio petere, in praedicativo autem
                            syllogismo et in tertia et in prima. Quando autem negative, quando eadem
                            ab eodem; et non similiter utraeque propositiones (similiter autem et in
                            media) eo quod non convertuntur termini secundum negativos syllogismos.
                            Est autem in principio petere in demonstrationibus quidem quae secundum
                            veritatem sic se habent, in dialecticis autem quae secundum
                            opinionem.</p>
                    </div>
                    <div type="cap" n="17">
                        <p><hi rend="bold">DE NON PROPTER HOC ACCIDERE FALSVM.</hi><lb/>Non propter
                            hoc autem accidere falsum, quod saepe in disputationibus solemus dicere,
                            primum quidem est in ad impossibile syllogismis, quando ad
                            contradictionem est huius quod monstratum est per impossibile. Nam neque
                            qui non contradicit dicet non propter hoc, sed quoniam falsum aliquid
                            positum est priorum, neque in ostensiva; non enim ponit quod
                            contradixit. Amplius autem quando interimitur aliquid ostensive per A B
                            C, non est dicere quoniam non propter hoc quod positum est factus est
                            syllogismus. Nam non propter hoc fieri tunc dicimus, quando interempto
                            hoc nihil minus concluditur syllogismus, quod non est in ostensivis;
                            interempta enim positione, nec qui ad hanc est erit syllogismus.
                            Manifestum igitur quoniam in his quae ad impossibile dicitur non propter
                            hoc, quando sic se habet ad impossibile quae ex principio est hypothesis
                            ut et cum sit et cum non sit haec nihil minus accidit impossibile. Ergo
                            manifestissimus quidem modus est non propter positionem esse falsum,
                            quando hypothesis inconiuncta est a mediis ad impossibile, quod dictum
                            est et in Topicis. Quod enim non est causa ut causam ponere hoc est, ut
                            si volens ostendere quoniam incommensurabilis est diameter, conetur
                            Zenonis orationem, quoniam non est moveri, et ad hoc agat impossibile;
                            nullo enim modo continuum est falsum dictioni ex principio. Alius autem
                            modus, si continuum quidem sit impossibile hypothesi, non tamen propter
                            illam accidat. Hoc enim possibile est facere et in hoc quod superius et
                            in hoc quod inferius sumentem continuum, ut si A ponatur inesse B, B
                            autem C, C vero D, hoc autem sit falsum, scilicet B inesse D. Nam si,
                            ablato A, nihil minus inest B C et C D, non erit falsum propter priorem
                            hypothesim. Aut rursum, si quis in superius sumat continuum, ut si A
                            quidem B, E autem A, F vero E, falsum autem sit F inesse A; nam et sic
                            nihil minus erit impossibile interempta ex principio hypothesi. Sed
                            oportet ad eos qui ex principio sunt terminos copulare impossibile; sic
                            enim erit propter hypothesim, ut inferius quidem sumentem continuum ad
                            praedicatum terminum (nam si impossibile est A inesse D, ablato A non
                            iam erit falsum); in superius autem, de quo praedicatur (nam si F non
                            possibile est inesse B, ablato B non iam erit impossibile). Similiter
                            autem et cum privativi sunt syllogismi.</p>
                        <p>Manifestum ergo quoniam, cum impossibile non ad priores terminos est, non
                            propter positionem accidit falsum. Aut nec sic semper propter hypothesim
                            erit falsum; nam et si non B sed K posuit A inesse, K autem C et hoc D,
                            et sic erat impossibile, et sic manet impossibile (similiter autem et si
                            in superius sumat terminos); quare, quoniam et cum est et cum non est
                            hoc accidit impossibile, non erit propter positionem. Aut cum non est
                            hoc, nihil minus fieri falsum non sic sumendum ut alio posito accidat
                            impossibile, sed quando ablato hoc per reliquas propositiones idem
                            clauditur impossibile, eo quod idem falsum accidere per plures
                            hypotheses nihil fortasse inconveniens ut parallilas concidere et si
                            maior est interior quam exterior et si triangulus habeat plures rectos
                            duobus.</p>
                    </div>
                    <div type="cap" n="18">
                        <p><hi rend="bold">DE FALSA ORATIONE.</hi><lb/>Falsa autem oratio fit
                            propter primum falsum. Aut enim ex duabus propositionibus aut ex
                            pluribus omnis est syllogismus. Ergo si ex duabus quidem, harum necesse
                            est alteram aut etiam utrasque esse falsas; nam ex veris non erat falsus
                            syllogismus. Si vero ex pluribus, ut C quidem per A B, haec autem per D
                            E F G, horum superiorum erit aliquid falsum et propter hoc oratio; nam A
                            et B per illa concluduntur. Quare propter illorum aliquid accidit
                            conclusio et falsum.</p>
                    </div>
                    <div type="cap" n="19">
                        <p><hi rend="bold">VT NON AB ALIQVO CATASYLLOGIZEMVR.</hi><lb/>Vt autem non
                            supersyllogizet cavendum, quando sine conclusionibus interrogat
                            orationem, ne detur bis idem in propositionibus, eo quod scimus quoniam
                            sine medio syllogismus non fit, medium autem est quod plerumque dicitur.
                            Quomodo autem oportet ad unamquamque conclusionem observare medium,
                            manifestum ex hoc quod scimus quid in unaquaque figura ostenditur. Hoc
                            autem nos non latebit eo quod scimus quomodo subhabemus orationem.</p>
                        <p>Oportet autem quod cavere praecipimus respondentes, eosdem conantes
                            temptare latere. Hoc autem erit primum quidem, si conclusiones non prius
                            syllogizent, sed sumptis necessariis non manifestae sint; amplius autem
                            si non propinqua interrogent, sed quam maxime longe media. Vt sit
                            concludere A de F; media B C D E. Non oportet ergo inquirere si A B et
                            rursum si B C, sed si D E, deinde si B C et sic reliqua. Etsi per unum
                            medium fit syllogismus, a medio incipere; maxime enim sic latebit
                            respondentem.</p>
                    </div>
                    <div type="cap" n="20">
                        <p>Quoniam autem habemus quando et quomodo habentibus se terminis fit
                            syllogismus, manifestum et quando erit et quando non erit elenchus. Nam
                            omnibus affirmativis vel permutatim positis responsionibus, ut hac
                            quidem negativa, illa vero affirmativa, contingit fieri elenchum. Erat
                            enim syllogismus et sic et illo modo habentibus se terminis; quare si id
                            quod positum est contrarium sit conclusioni, necesse est fieri elenchum;
                            nam elenchus contradictionis syllogismus. Si vero nihil concedatur,
                            impossibile est fieri elenchum; non enim erat syllogismus omnibus
                            terminis privativis, quare nec elenchus; nam si est elenchus, necesse
                            est syllogismum esse, si autem syllogismus, non necesse est elenchum.
                            Similiter autem et si nihil ponatur secundum responsionem universaliter;
                            nam eadem erit definitio elenchi et syllogismi.</p>
                    </div>
                    <div type="cap" n="21">
                        <p><hi rend="bold">DE SECVNDVM OPINIONEM FALLACIA.</hi><lb/>Accidit autem
                            quandoque, quemadmodum in positione terminorum fallebamur, et secundum
                            opinionem fieri fallaciam, ut si contingat idem pluribus principaliter
                            inesse, et hoc quidem latere aliquem et putare nulli inesse, illud autem
                            scire. Insit A B et C per se, et haec omni D similiter. Ergo si B quidem
                            omni putat A inesse et hoc D, C autem nulli A et hoc omni D, eiusdem
                            secundum idem habebit scientiam et ignorantiam. Rursum si quis fallatur
                            circa ea quae sunt ex eadem coniugatione, ut si A inest B, hoc autem C
                            et C D, opinetur autem A inesse omni B et rursum nulli C; simul enim et
                            sciet et non opinabitur inesse. Ergo nihil aliud probat ex his quam quod
                            scit hoc non opinari. Scit enim quodam modo quoniam A inest C per B,
                            velut universali particulare; quare quod quodam modo scit, hoc omnino
                            probat non opinari; quod est impossibile.</p>
                        <p>In eo autem quod prius dictum est, si non ex eadem coniugatione est
                            medium, secundum utrumque quidem mediorum ambas propositiones non
                            contingit opinari, ut A B quidem omni, C autem nulli, haec autem utraque
                            omni D. Accidit enim aut simpliciter aut in aliquo contrariam sumere
                            primam propositionem. Si enim cui B inest, omni A opinatur inesse, B
                            autem D novit, et quoniam A D novit. Quare si rursum, cui C, nulli putat
                            A inesse, cui B alicui inest, huic non putat A inesse. Quod autem omni
                            putat cui B, rursum alicui non putare cui B, aut simpliciter aut in
                            aliquo contrarium est.</p>
                        <p>Sic ergo non contingit opinari, secundum utrumque autem unam aut secundum
                            alterum utrasque nihil prohibet, ut A omni B et B D, et rursum A nulli
                            C. Nam similis huiusmodi fallacia veluti fallimur circa particulares, ut
                            si A omni B, B autem omni C, A omni C inerit. Si ergo aliquis novit
                            quoniam A, cui B, inest omni, novit et quoniam C. Sed nihil prohibet
                            ignorare C quoniam est, ut si A quidem 'duo recti', in quo autem B
                            'triangulus', in quo vero C 'sensibilis triangulus'. Opinabitur enim
                            aliquis non esse C sciens quoniam omnis triangulus habet duos rectos;
                            quare simul sciet et ignorabit idem. Nam scire omnem triangulum quoniam
                            duobus rectis non simplex est, sed hoc quidem universalem habet
                            scientiam, illud vero singularem. Sic ergo universaliter novit C quoniam
                            duobus rectis, singulariter autem non novit; quare non habebit
                            contrarias. Similiter autem et quae in Menone est oratio quoniam
                            disciplina rememoratio. Numquam enim accidit praescire singulare, sed
                            simul cum inductione sumere particularium disciplinam velut
                            recognoscentes. Nam quaedam scientes statim scimus quoniam duobus
                            rectis, si scimus quoniam triangulus. Similiter autem et in aliis.</p>
                        <p>Ergo universali quidem speculamur particularia, propria autem non scimus;
                            quare contingit et falli circa ea, verum non contrarie, sed habere
                            quidem universali, decipi autem particulari. Similiter ergo et in
                            praedictis; non enim contraria quae est secundum medium fallacia ei quae
                            est secundum syllogismum scientiae, nec quae secundum alterum mediorum
                            est opinio. Nihil enim prohibet scientem et quoniam A toti B inest, et
                            rursum hoc C, putare non inesse A C, ut quoniam omnis mula sterilis et
                            haec mula, putare in utero habere hanc; non enim scit quoniam A C, qui
                            non conspicit quod est secundum alterum. Quare manifestum quoniam et si
                            hoc quidem novit, illud vero non novit, falletur; quod habent
                            universales ad particulares disciplinas. Nullum enim sensibilium cum
                            extra sensum fit scimus, nec si sentientes simus, nisi et universaliter
                            et in eo quod habet propriam scientiam, sed non in eo quod egit. Nam
                            scire dicitur tripliciter, aut ut universali aut ut propria aut ut
                            agere; quare et falli totidem modis. Nihil ergo prohibet et scire et
                            falli circa eadem, verum non contraria; quod accidit et ei qui secundum
                            utramque scit propositionem et non pertractavit prius. Nam putans in
                            utero habere mulam non habet secundum actum scientiam, nec tamen propter
                            opinionem fallaciam contrariam scientiae; syllogismus enim est fallacia
                            contraria universali.</p>
                        <p>Qui autem opinatur bonum malo esse, idem opinabitur bonum esse malum. Sit
                            enim bonum quidem in quo A, malum autem in quo B, rursum bonum in quo C.
                            Quoniam ergo idem opinatur B et C, et esse C B opinabitur, et rursum B
                            esse A similiter, quare et C A. Nam quemadmodum si erat verum, de quo C,
                            B, et de quo B, A, et de C A verum erat, sic et in opinione. Similiter
                            autem et in essentia; nam si idem est C et B, et rursum B et A, et C A
                            idem erit; quare et in opinione similiter. Ergo hoc quidem necessarium,
                            si quis det primum; sed fortasse illud falsum opinari aliquem malum
                            bonum esse, nisi secundum accidens; multipliciter enim possibile est hoc
                            opinari. Perspiciendum autem hoc melius.</p>
                    </div>
                    <div type="cap" n="22">
                        <p><hi rend="bold"><supplied>DE CONVERSIONIBVS.</supplied></hi><lb/>Quando
                            autem convertuntur extremitates, necesse est et medium converti ad
                            utramque. Si enim A de C per B est, si convertitur et inest, cui A, omni
                            C, et B A convertitur et inest, cui A, omni B per medium C; et C B
                            convertitur per medium A. Et in non inesse similiter, ut si B inest C, A
                            vero non inest B, neque A inerit C. Si ergo B convertatur A, et C A
                            convertetur. Sit enim B nulli A; ergo neque C A; omni enim C inerat B.
                            Et si B convertitur C, et A convertitur C; nam de quocumque omnino B, et
                            C. Et si C ad A convertitur, et B convertitur ad A. Cui enim B, inest C;
                            cui autem C, A non inest. Et solum hoc a conclusione incipit, alia autem
                            non similiter ut in praedicativo syllogismo.</p>
                        <p>Rursum si A et B convertuntur, et C et D similiter, omni autem necesse
                            est A vel C inesse, et B et D sic se habebunt ut omni alterum insit.
                            Quoniam enim cui A, B et cui C, D, omni autem A vel C et non simul,
                            manifestum quoniam et B vel D omni et non simul; ut si ingenitum
                            incorruptibile et incorruptibile ingenitum, necesse est quod factum est
                            corruptibile et corruptibile factum esse; duo enim syllogismi consiti
                            sunt. Rursum si omni quidem A vel B et C vel D, simul autem non insunt,
                            si convertitur A et C, et B et D convertetur. Nam si alicui non inest B,
                            cui D, palam quoniam A inest. Si autem A, et C; convertetur enim. Quare
                            simul C et D. Hoc autem impossibile.</p>
                        <p>Quando autem A toti B et C inest et de nullo alio praedicatur, inest
                            autem et B omni C, necesse est A et B converti; quoniam enim de solis B
                            C dicitur A, praedicatur autem B et idem de se et de C, manifestum
                            quoniam de quibus A, et B dicetur omnibus. Rursum quando A et B toti C
                            insunt, convertitur autem C B, necesse est A omni B inesse; quoniam enim
                            omni C A, C autem B eo quod convertantur, et A omni B inerit.</p>
                        <p>Quando autem duo fuerint opposita, et A magis eligendum quam B, et D et C
                            similiter, si magis eligenda sint A C quam B D, A magis eligendum quam
                            D. Similiter enim sequendum A et fugiendum B (opposita enim) et C et D
                            (nam et haec opponuntur). Si ergo A ei quod est D similiter eligendum,
                            et ei quod est C B fugiendum; utrumque enim utrique similiter fugiendum
                            et sequendum. Quare et ambo A C et B D. Quando autem magis, non
                            possibile similiter; nam et B D similiter essent. Si autem D magis
                            eligendum quam A, et B quam C minus fugiendum; nam minus minori
                            opponitur. Magis autem eligendum est maius bonum et minus malum quam
                            minus bonum et maius malum; et universum igitur, B D magis eligendum
                            quam A C. Nunc autem non est. Ergo A magis eligendum quam D, et C igitur
                            minus fugiendum quam B. Si ergo eligit omnis amans secundum amorem A
                            'sic se habere ut concedere', et 'non concedere' in quo C, 'quam
                            concedere' in quo D, et 'non talem esse ut concedere' in quo B,
                            manifestum quoniam A huiusmodi esse magis eligendum est quam concedere.
                            Ergo diligi quam coitus magis eligendum secundum amorem. Magis ergo amor
                            est dilectionis quam coeundi. Si autem maxime huius et finis haec. Ergo
                            coeundi aut non est omnino aut gratia diligendi; nam et aliae
                            concupiscentiae et artes sic fiunt.</p>
                    </div>
                    <div type="cap" n="23">
                        <p>Quomodo ergo se habent termini secundum conversiones et in eo quod magis
                            fugiendi vel eligendi sunt, manifestum.</p>
                        <p><hi rend="bold">DE RHETORICIS ORATIONIBVS.</hi><lb/>Quoniam autem non
                            solum dialectici et demonstrativi syllogismi per praedictas fiunt
                            figuras, sed et rhetorici et simpliciter quaecumque fides et secundum
                            quamque artem, nunc erit dicendum. Omnia enim credimus aut per
                            syllogismum aut ex inductione.</p>
                        <p><hi rend="bold">DE INDVCTIONE.</hi><lb/>Ergo inductio quidem est et ex
                            inductione syllogismus per alteram alteram extremitatem medio colligere,
                            ut si eorum quae sunt A C medium sit B, per C ostendere A inesse B; sic
                            enim facimus inductiones. Vt sit A 'longaevum', in quo autem B 'coleram
                            non habere', in quo vero C 'singulare longaevum', ut 'homo' et 'equus'
                            et 'mulus'. Ergo toti C inest A (omne enim quod sine colera est
                            longaevum); sed et B 'non habere coleram' omni inest C. Si ergo
                            convertatur C ei quod est B et non transcendat medium, necesse est A
                            inesse B. Ostensum est enim prius quoniam si duo aliqua eidem insunt, et
                            ad alterum eorum convertitur extremum, quoniam e converso et alterum
                            inerit praedicatorum. Oportet autem intelligere C ex omnibus
                            singularibus compositum; nam inductio per omnia.</p>
                        <p>Est autem huiusmodi syllogismus primae et immediatae propositionis;
                            quarum enim est medium, per medium est syllogismus, quarum vero non est,
                            per inductionem. Et quodam modo opponitur inductio syllogismo; nam hic
                            quidem per medium extremum tertio ostendit, illa autem per tertium
                            extremum medio. Ergo natura quidem prior et evidentior per medium
                            syllogismus, nobis autem manifestior qui per inductionem.</p>
                    </div>
                    <div type="cap" n="24">
                        <p><hi rend="bold">DE EXEMPLO.</hi><lb/>Exemplum autem est quando medio
                            extremum inesse ostenditur per id quod est simile tertio. Oportet autem
                            et medium tertio et primum simili evidentius inesse. Vt sit A 'malum', B
                            autem 'contra confines inferre bellum', in quo autem C 'Athenienses
                            contra Thebanos', in quo vero D 'Thebanos contra Phocenses'. Si ergo
                            volumus ostendere quoniam Thebanis pugnare malum est, sumendum quoniam
                            contra confines pugnare malum. Huius autem fides ex similibus, ut
                            quoniam Thebanis contra Phocenses. Quoniam ergo contra confines malum,
                            contra Thebanos autem contra confines est, manifestum quoniam contra
                            Thebanos pugnare malum. Quoniam ergo B C et D inest, manifestum
                            (utrumque enim est contra confines inferre bellum), et quoniam A D
                            (Thebanis enim non fuit utile contra Phocenses bellum); quoniam autem A
                            inest B per D ostendetur. Eodem autem modo et si per plura similia fides
                            fiat medii ad extremum. Manifestum igitur quoniam exemplum est neque ut
                            pars ad totum neque ut totum ad partem, sed ut pars ad partem, quando
                            ambo quidem insunt sub eodem, evidens autem alterum. Et differt
                            inductione quoniam haec quidem ex omnibus individuis extremum ostendebat
                            inesse medio et ad extremum non copulabat syllogismum, hoc autem et
                            copulat et non ex omnibus ostendit.</p>
                    </div>
                    <div type="cap" n="25">
                        <p><hi rend="bold">DE REDVCTIONE.</hi><lb/>Reductio autem est quando medio
                            quidem primum palam est inesse, postremo autem medium dubium quidem,
                            similiter autem credibile vel magis conclusione. Amplius si pauciora
                            sint media postremo et medio; omnino enim propinquius esse accidit
                            scientiae; ut sit A 'docibile', in quo B 'disciplina', C 'iustitia'.
                            Ergo disciplina, quoniam docibilis, manifestum; virtus autem, si
                            disciplina, dubium. Si ergo similiter vel magis credibile sit B C quam A
                            C, reductio est; propinquius enim scientiae eo quod assumpserint A C
                            scientiam, prius non habentes. Aut rursum si pauciora media sint B C;
                            nam et sic propinquius scientiae. Vt si D sit 'quadrangulari', in quo
                            autem E 'recta linea', in quo F 'circulus'; si ergo eius quod est E F
                            unum solum sit medium per lunares figuras aequalem fieri rectae lineae
                            circulum, propius erit scientiae. Quando autem neque credibilius est B C
                            quam A C neque pauca media, non dico reductionem; neque quando immediata
                            est B C; disciplina enim est huiusmodi.</p>
                    </div>
                    <div type="cap" n="26">
                        <p><hi rend="bold">DE INSTANTIA.</hi><lb/>Instantia autem est propositio
                            propositioni contraria. Differt autem a propositione, quoniam instantiam
                            quidem contingit esse in parte, propositionem autem aut omnino non
                            contingit aut non in universalibus syllogismis. Fertur autem instantia
                            duobus modis et per duas figuras; duobus modis quoniam aut universalis
                            aut particularis omnis instantia; ex duabus autem figuris quoniam
                            oppositae feruntur propositioni, opposita autem in prima et tertia
                            figura concluduntur solis. Nam quando probant omni inesse, instamus
                            quoniam nulli aut quoniam alicui non inest; horum autem nulli quidem ex
                            prima figura, alicui autem non ex postrema. Vt sit A 'unam esse
                            disciplinam', in quo B 'contraria'; proposito ergo unam esse
                            contrariorum disciplinam, aut quoniam omnino non eadem est oppositorum
                            instant, contraria autem opposita, quare fit prima figura, aut quoniam
                            noti et ignoti non una; haec autem tertia; nam de C, noto et ignoto,
                            contraria quidem esse verum, unam autem eorum disciplinam esse falsum.
                            Rursum in privativa propositione similiter. Probante enim non esse unam
                            contrariorum disciplinam, aut quoniam omnium oppositorum aut quoniam
                            aliquorum contrariorum est eadem disciplina dicimus, ut sanativi et
                            aegrotativi; ergo omnium quidem ex prima, aliquorum vero ex tertia
                            figura.</p>
                        <p>Simpliciter enim in omnibus universaliter quidem instantem necesse est ad
                            id quod universale est proposito contradictionem dicere, ut si non unam
                            probet contrariorum, omnium dicere oppositorum unam. Sic autem necesse
                            est primam esse figuram; medium enim fit universale ad hoc quod ex
                            principio. Particulariter autem ad hoc cui est universale dicitur
                            propositio, ut noti et ignoti non eandem; nam contraria universale ad
                            haec. Et fit tertia figura; medium enim particulariter sumptum, ut notum
                            et ignotum. Nam ex quibus est syllogizare contrarium, ex his et
                            instantias conamur dicere. Quare et ex his solis figuris ferimus; nam in
                            solis oppositi syllogismi; per mediam enim non erat affirmative. Amplius
                            autem et si oratione indigeat pluri quae est per mediam figuram, ut si
                            non concedat A inesse B eo quod non consequens est huic C. Hoc enim per
                            alias propositiones manifestum; non oportet autem instantiam ad alia
                            evertere, sed statim manifestum habere alteram propositionem. Quapropter
                            et signum ex sola hac figura non est.</p>
                        <p>Perspiciendum autem et de aliis instantiis, ut de iis quae sunt ex
                            contrario et simili et secundum opinionem, et si particularem ex prima
                            vel privativam ex media possibile sumere.</p>
                    </div>
                    <div type="cap" n="27">
                        <p><hi rend="bold">DE VERISIMILI ET SIGNO.</hi><lb/>Verisimile autem et
                            signum non idem est, sed verisimile quidem est propositio probabilis;
                            quod enim ut in pluribus sciunt sic factum vel non factum aut esse aut
                            non esse, hoc est verisimile, aut odire invidentes vel diligere amantes.
                            Signum autem vult esse propositio demonstrativa vel necessaria vel
                            probabilis; nam quo existente est vel quo facto prius vel posterius
                            facta est res, signum est vel esse vel fuisse vel quoniam erit.</p>
                        <p><hi rend="bold">DE ENTHYMEMATE.</hi><lb/>Enthymema ergo est syllogismus
                            ex verisimilibus vel signis; accipitur autem signum tripliciter,
                            quotiens et medium in figuris: aut enim ut in prima, aut ut in media,
                            aut ut in tertia; ut ostendere quidem parientem eo quod lac habeat, ex
                            prima figura (medium enim 'lac habere', in quo A 'parere', B 'lac
                            habere', 'mulier' in quo C); quoniam autem sapientes studiosi, nam
                            Pittacus studiosus, per postremam (in quo A 'studiosum', in quo B
                            'sapientes', in qui C 'Pittacus'; verum ergo et A et B de C praedicari,
                            sed hoc quidem non dicunt eo quod palam sit, illud vero sumunt);
                            peperisse autem quoniam pallida, per mediam figuram vult esse (quoniam
                            enim sequitur parientes pallor, sequitur autem et hanc, ostensum esse
                            arbitrantur quoniam peperit; 'pallor' in quo A, 'parere' in quo B,
                            'mulier' in quo C).</p>
                        <p>Ergo si una quidem dicatur propositio, signum fit tantum, si autem et
                            altera assumatur, syllogismus, ut quoniam Pittacus liberalis; nam
                            ambitiosi liberales, Pittacus autem ambitiosus. Aut rursum quoniam
                            sapientes boni, Pittacus enim bonus, sed et sapiens. Sic ergo fiunt
                            syllogismi, verum qui per primam quidem figuram insolubilis, si verus
                            sit (universalis enim est), qui autem per postremam solubilis, si verus
                            sit (universalis enim est), qui autem per postremam solubilis, et si
                            vera sit conclusio, eo quod non est universalis in tertia neque ad rem
                            syllogismus; non enim, si Pittacus studiosus, propter hoc et alios
                            necesse est sapientes esse. Qui vero per mediam figuram semper et omnino
                            solubilis; numquam enim fit syllogismus sic se habentibus terminis; non
                            enim si quae parit pallida, pallida autem et haec, parere necesse est
                            hanc. Ergo verum quidem in omnibus erit figuris, differentias autem
                            habent iam dictas.</p>
                        <p>Sic dividendum signum, horum autem medium prodigium dicendum (nam
                            prodigium dicunt esse quod scire facit, tale autem maxime medium), aut
                            quae quidem ex extremitatibus signa dicendum, quod autem ex medio
                            prodigium; probabilissimum enim et maxime verum quod est per primam
                            figuram.</p>
                        <p><hi rend="bold">QVOMODO EST NATVRAS COLLIGERE.</hi><lb/>Naturas autem
                            colligere possibile est, si quis concedat simul mutare corpus et animam
                            quaecumque natura sunt passiones; discens enim aliquis fortasse musicam
                            mutavit secundum quid animam, sed non eorum quae natura nobis est haec
                            passio, sed ut irae et concupiscentiae naturalium motuum. Si ergo et hoc
                            det et unum unius speciei signum esse, et poterimus sumere propriam
                            uniuscuiusque generis passionem et signum, poterimus naturas colligere.
                            Si enim est specialiter alicui generi individuo existens passio, ut
                            leonibus fortitudo, necesse est et signum esse aliquod; compati enim
                            sibi invicem positum est. Et sit hoc magnas summitates habere; quod et
                            aliis generibus non totis contingit. Nam signum sic proprium est quoniam
                            totius generis propria est passio, et non solius proprium, sicut solemus
                            dicere. Erit ergo et in alio genere hoc, et erit fortis homo et aliud
                            aliquod animal. Habebit ergo signum; unum enim unius erat. Si ergo haec
                            sunt, et poterimus talia signa colligere in his animalibus quae tantum
                            unam aliquam passionem habent propriam, unaquaeque autem habet signum,
                            quoniam unum habere necesse est, poterimus naturas colligere. Si vero
                            duo habeat propria totum genus, ut leo forte et communicativum, quomodo
                            cognoscemus utrum utrius sit signum eorum quae specialiter sequuntur,
                            nisi et si alii non toti alicui ambo, et in quibus non totis utrumque,
                            quando hoc quidem habet, illud autem non? Nam si fortis quidem,
                            liberalis autem non, habet autem duum hoc, palam quoniam et in leone hoc
                            signum fortitudinis.</p>
                        <p>Est ergo naturas colligere in prima figura medium quidem priori
                            extremitati converti, tertium autem transgredi et non converti, ut sit
                            'fortitudo' A, 'summitates magnas' in quo B, C autem 'leo'. Ergo cui C,
                            B omni, sed et aliis. Cui autem B, A omni et non pluribus, sed
                            convertitur; si autem non, non erit unum unius signum.</p>
                        <p>
                            <hi rend="bold">PRIORVM ANALYTICORVM ARISTOTELIS LIBER SECVNDVS
                                EXPLICIT.</hi>
                        </p>
                    </div>
            </div>
        </body>
    </text>

</TEI>
