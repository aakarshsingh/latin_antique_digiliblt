<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Institutiones</title>
    <author>Cassiodorus (Flauius Magnus Aurelius Cassiodorus Senator)</author>
    <respStmt>
     <resp>Correzione linguistica</resp>
     <name>Anastasia Mellano</name>
    </respStmt>
    <respStmt>
     <resp>Codifica XML</resp>
     <name>Nadia Rosso</name>
    </respStmt>
   </titleStmt>
   <publicationStmt>
    <publisher>digilibLT</publisher>
    <pubPlace>Vercelli</pubPlace>
    <date>2015</date>
    <availability>
     <p><ref target="http://creativecommons.org/licenses/by-nc-sa/3.0/it/"/></p>
    </availability>
    <idno>dlt000078</idno>
   </publicationStmt>
   <sourceDesc>
    <p><hi rend="italic">Cassiodori Senatoris Institutiones</hi>, edited from the Manuscripts by R.A.B. Mynors, Oxford 1937.</p>
   </sourceDesc>
  </fileDesc>
  <encodingDesc>
   <projectDesc>
    <p>digilibLT. Biblioteca digitale di testi latini tardoantichi.</p>
    <p>Progetto diretto da Raffaella Tabacco (responsabile della ricerca) e Maurizio Lana</p>
   </projectDesc>
   <editorialDecl>
    
    <p><hi rend="bold">Note di trascrizione e codifica del progetto digilibLT </hi></p>
    <p>Abbiamo riportato solo il testo stabilito dall'edizione di riferimento non seguendone
     l'impaginazione. Sono stati invece esclusi dalla digitalizzazione apparati, introduzioni, note
     e commenti e ogni altro contenuto redatto da editori moderni. </p>
    <p> I testi sono stati sottoposti a doppia rilettura integrale per garantire la massima
     correttezza di trascrizione</p>
    <p>Abbiamo normalizzato le U maiuscole in V seguendo invece l'edizione di riferimento per la
     distinzione u/v minuscole.</p>
    <p> Non è stato normalizzato l'uso delle virgolette e dei trattini.</p>
    <p> Non è stata normalizzata la formattazione nell'intero <hi rend="italic">corpus</hi>:
     grassetto, corsivo, spaziatura espansa.</p>
    <p>Sono stati normalizzati e marcati nel modo seguente i diacritici.<lb/> espunzioni:
     <![CDATA[<del>testo</del>]]> si visualizza [testo] <lb/> integrazioni: <![CDATA[<supplied>testo</supplied> si visualizza <testo>]]><lb/>
     <hi rend="italic">loci desperati</hi>: <![CDATA[ <unclear>testo</unclear> o <unclear/> testo]]>
     si visualizzano †testo† e †testo<lb/> lacuna materiale: <![CDATA[<gap/>]]> si visualizza
     [...]<lb/> lacuna integrata dagli editori:
     <![CDATA[<supplied><gap/></supplied> si visualizza <...>]]>
    </p>
    <p>Sono stati marcati i termini in lingua greca
     <![CDATA[<foreign xml:lang="grc">αβγ</foreign>]]>
    </p>
    <p>Ulteriori informazioni sulle norme di trascrizione e codifica su <ref
      target="http://digiliblt.lett.unipmn.it/upload/docs/note_di_trascrizione_e_di_codifica.pdf"
      >Note di trascrizione e codifica di testi latini tardoantichi
      [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
   </editorialDecl>
  </encodingDesc>
  <profileDesc>
   <langUsage>
    <language ident="la">Latino</language>
   </langUsage>
  </profileDesc>
 </teiHeader>

 <text>


  <body>
   <div type="lib" n="I">
    <head>Liber primus. Diuinarum Litterarum</head>

    <div type="pr" n="pr">
     <head>Praefatio</head>

     <p><milestone unit="par" n="1"/> Cum studia saecularium litterarum magno desiderio feruere
      cognoscerem, ita ut multa pars hominum per ipsa se mundi prudentiam crederet adipisci,
      grauissimo sum, fateor, dolore permotus ut Scripturis diuinis magistri publici deessent, cum
      mundani auctores celeberrima procul dubio traditione pollerent. Nisus sum cum beatissimo
      Agapito papa urbis Romae ut, sicut apud Alexandriam multo tempore fuisse traditur institutum,
      nunc etiam in Nisibi ciuitate Syrorum Hebreis sedulo fertur exponi, collatis expensis in urbe
      Romana professos doctores scholae potius acciperent Christianae, unde et anima susciperet
      aeternam salutem et casto atque purissimo eloquio fidelium lingua comeretur. Sed cum per bella
      feruentia et turbulenta nimis in Italico regno certamina desiderium meum nullatenus ualuisset
      impleri, quoniam non habet locum res pacis temporibus inquietis, ad hoc diuina caritate probor
      esse compulsus, ut ad uicem magistri introductorios uobis libros istos Domino praestante
      conficerem; per quos, sicut aestimo, et Scripturarum diuinarum series et saecularium
      litterarum compendiosa notitia Domini munere panderetur – minus fortasse disertos, quoniam in
      eis non affectata eloquentia sed relatio necessaria reperitur; utilitas uero inesse magna
      cognoscitur, quando per eos discitur unde et salus animae et saecularis eruditio prouenire
      monstratur. In quibus non propriam doctrinam sed priscorum dicta commendo, quae posteris
      laudare fas est et praedicare gloriosum, quoniam quicquid de priscis sub laude Domini dicitur,
      odiosa iactantia non putatur. Huc accedit quod magistrum grauem pateris, si frequenter
      interroges; ad istos autem quotiens redire uolueris, nulla asperitate morderis.</p>

     <p><milestone unit="par" n="2"/> Quapropter, dilectissimi fratres, indubitanter ascendamus ad
      diuinam Scripturam per expositiones probabiles Patrum uelut per quandam scalam uisionis Iacob,
      ut eorum sensibus prouecti ad contemplationem Domini efficaciter peruenire mereamur. Ista est
      enim fortasse scala Iacob, per quam angeli ascendunt atque descendunt; cui Dominus innititur,
      lassis porrigens manum et fessos ascendentium gressus sui contemplatione sustentans. Quocirca,
      si placet, hunc debemus lectionis ordinem custodire, ut primum tyrones Christi, postquam
      psalmos didicerint, auctoritatem diuinam in codicibus emendatis iugi exercitatione meditentur,
      donec illis fiat Domino praestante notissima, ne uitia librariorum impolitis mentibus
      inolescant; quia difficile potest erui, quod memoriae sinibus radicatum constat infigi. Felix
      quidem anima, quae tanti muneris secretum memoriae sinibus Domino largiente condiderit; sed
      multo felicior qui uias intellegentiae uitali indagatione cognouerit, eoque fit ut et humanas
      cogitationes a se nauanter expellat et diuinis eloquiis salubriter occupetur. Multos enim nos
      uidisse retinemus, memoriae firmitate pollentes, de locis obscurissimis inquisitos exemplis
      tantum auctoritatis diuinae soluisse propositas quaestiones, quoniam in alio libro clarius
      positum est, quod alibi dictum constat obscurius. Testis est Paulus apostolus, qui ex maxima
      parte in epistula quae scribitur ad Hebreos Testamenti ueteris scripturas nouorum temporum
      perfectione dilucidat.</p>

     <p><milestone unit="par" n="3"/> Quapropter, karissimi fratres, postquam se milites Christi
      diuina lectione compleuerint, et frequenti meditatione firmati cognoscere coeperint loca
      librorum oportune nominata, tunc huius operis instituta quispiam fortasse non inaniter
      transit, ubi quae legenda sunt his duobus libris aptissime suis locis et breuiter indicantur;
      eoque prouenit ut studiosi cognoscant, a quibus Latinis expositoribus singula quaeque
      declarata sunt. Quod si aliquid in eisdem neglegenter dictum reperit, tunc quibus lingua nota
      est a Graecis explanatoribus quae sunt salubriter tractata perquirant, quatenus in schola
      Christi neglegentiae tepore sublato uitalis agnitio flammatis mentibus inquiratur.</p>

     <p><milestone unit="par" n="4"/> Ferunt itaque Scripturas diuinas ueteris nouique Testamenti ab
      ipso principio usque ad finem Graeco sermone declarasse Clementem Alexandrinum cognomento
      Stromateum et Cyrillum eiusdem ciuitatis episcopum et Iohannem Chrysostomum, Gregorium et
      Basilium, necnon et alios studiosissimos uiros quos Graecia facunda concelebrat. Sed nos
      potius Latinos scriptores Domino iuuante sectamur, ut quoniam Italis scribimus, Romanos quoque
      expositores commodissime indicasse uideamur. Dulcius enim ab unoquoque suscipitur quod patrio
      sermone narratur, unde fieri potest ut per magistros agatur antiquos quod impleri non potuit
      per nouellos. Quapropter tractatores uobis doctissimos indicasse sufficiet, quando ad tales
      misisse competens plenitudo probatur esse doctrinae; nam et uobis erit quoque praestantius
      praesumpta nouitate non imbui sed priscorum fonte satiari. Hinc consequitur ut otiose doceam
      et sine culpabili praesumptione uos instruam; quod genus doctrinae et nobis arbitror esse
      proficuum, sic alios imbuere ut insidias calumniantium commodissime declinasse uideamur.</p>

     <p><milestone unit="par" n="5"/> Habetis igitur in primo uolumine antiqui saeculi magistros
      praesentes semperque paratissimos, qui non uos doceant tam suis linguis quam uestris potius
      oculis. Moderamini ergo, studiosi fratres, sapienter desideria uestra, per ordinem quae sunt
      legenda discentes, imitantes scilicet eos qui corpoream habere desiderant sospitatem. Nam qui
      sanari uolunt, a medicis quaerunt quas escas primum, quas secunda refectione percipiant, ne
      tenuissimas uires debilium membrorum oneret potius quam reficiat confusa uoracitas.</p>

     <p><milestone unit="par" n="6"/> In secundo uero libro de artibus ac disciplinis liberalium
      litterarum pauca libanda sunt; ubi tamen minore periculo delinquitur, si quid salua fidei
      stabilitate peccetur. Quicquid autem in Scripturis diuinis de talibus rebus inuentum fuerit,
      praecedenti notitia melius probatur intellegi. Constat enim quasi in origine spiritalis
      sapientiae rerum istarum indicia fuisse seminata, quae postea doctores saecularium litterarum
      ad suas regulas prudentissime transtulerunt; quod apto loco in expositione Psalterii fortasse
      probauimus.</p>

     <p><milestone unit="par" n="7"/> Quapropter Domino supplicantes, a quo uenit omne quod expedit,
      legite precor assidue, recurrite diligenter; mater est enim intellegentiae frequens et intenta
      meditatio. Nec me praeterit eloquentissimum Cassianum in quinto <hi rend="italic"
       >Collationum</hi> dixisse uolumine quendam senem et simplicem de obscurissimo loco Scripturae
      diuinae fuisse requisitum, eumque oratione creberrima superno lumine cognouisse, ut quod ante
      per humanos magistros non didicerat, subito diuina inspiratione completus quaerentibus res
      difficillimas explanasset. Simile est et illud sancti Augustini dictum, quod in libris <hi
       rend="italic">de Doctrina Christiana</hi> commemorat, quendam famulum barbarum litteris
      imperitum orationibus crebris ita sibi traditum codicem subito legisse, quasi in schola fuerit
      longis meditationibus eruditus. De qua re sic ipse subsequens dicit: licet haec fuerint
      stupenda miracula, et <hi rend="italic">omnia possibilia credentibus</hi> approbentur, non nos
      tamen debere talia frequenter expetere sed in usu communis doctrinae satius permanere, ne cum
      illa quae sunt supra nos audacter exquirimus, culpam temptationis contra praeceptum Domini
      potius incurrere uideamur, dicentis in Deuteronomio: <hi rend="italic">Non temptabis Dominum
       Deum tuum</hi>, et iterum in Euangelio ait: <hi rend="italic">Generatio mala et adultera
       signum quaerit</hi>, et cetera. Quapropter oremus ut nobis aperiantur illa quae clausa sunt,
      et ab studio legendi nullatenus abscidamur; nam et Dauid, cum esset in lege Domini iugiter
      occupatus, tamen clamauit ad Dominum, dicens <hi rend="italic">Da mihi intellectum, ut discam
       mandata tua</hi>. Tale est enim huius rei suauissimum donum, ut quanto plus accipitur, tanto
      amplius expetatur.</p>

     <p><milestone unit="par" n="8"/> Sed quamuis omnis Scriptura diuina superna luce resplendeat,
      et in ea Spiritus sancti uirtus euidenter irradiet, in Psalterio tamen et Prophetis et
      Epistulis Apostolorum maximum studium laboris impendi, quoniam mihi uisi sunt profundiores
      abyssus commouere, et quasi arcem totius Scripturae diuinae atque altitudinem gloriosissimam
      continere. Quos ego cunctos nouem codices auctoritatis diuinae, ut senex potui, sub collatione
      priscorum codicum amicis ante me legentibus sedula lectione transiui; ubi multum me laborasse
      Domino iuuante profiteor, quatenus nec eloquentiae modificatae deessem nec libros sacros
      temeraria praesumptione lacerarem.</p>

     <p><milestone unit="par" n="9"/> Illud quoque credidimus commonendum, sanctum Hieronymum
      simplicium fratrum consideratione pellectum in Prophetarum praefatione dixisse, propter eos
      qui distinctiones non didicerant apud magistros saecularium litterarum colis et commatibus
      translationem suam, sicut hodie legitur, distinxisse. Quod nos quoque tanti uiri auctoritate
      commoniti sequendum esse iudicauimus, ut cetera distinctionibus ornentur. Ista uero sufficiant
      simplicissimae lectioni, quae supradictus uir, sicut dictum est, ad uicem distinctionum colis
      et commatibus ordinauit, ne supra iudicium tanti uiri uituperabili praesumptione uenisse
      uideamur. Reliquos uero codices, qui non sunt tali distinctione signati, notariis diligenti
      tamen cura sollicitis relegendos atque emendandos reliqui; qui etsi non potuerint in totum
      orthographiae minutias custodire, emendationem tamen codicum antiquorum, ut opinor, adimplere
      modis omnibus festinabunt. Habent enim scientiam notarum suarum, quae ex maxima parte hanc
      peritiam tangere atque ammonere noscuntur. Sed ut error inolitus aliquatenus de medio
      tolleretur, factum est ut in sequenti libro de orthographiae regulis perstrictim pro captu
      ingenii nonnulla poneremus, ne praecipitanter emendantium impolita praesumptio posteris
      carpenda traderetur. Paraui quoque quantos potui priscos orthographos inuerire, per quos etsi
      non omnino correcti, tamen ex magna parte meliorati esse uideantur. Orthographia siquidem apud
      Graecos plerumque sine ambiguitate probatur expressa; inter Latinos uero sub ardua
      difficultate relicta monstratur, unde etiam modo studium magnum lectoris inquirit.</p>

     <p><milestone unit="par" n="10"/> Instituti operis ordine celebrato, nunc tempus est ut
      ueniamus ad religiosae doctrinae saluberrimum decus, deuotarum lumen animarum, caeleste donum
      et gaudium sine fine mansurum. Quod, ut ego arbitror, duobus libris qui sequuntur est breuiter
      intimatum.</p>
     <p><hi rend="italic">Explicit praefatio Cassiodori Senatoris. Incipit eiusdem Institutionum
       diuinarum lectionum liber primus quae quo ordine legi debeat† euidenter exponitur.</hi></p>
    </div>

    <div type="index" n="index">
     <p><hi rend="italic">Incipiunt tituli libri primi Deo gratias.</hi><lb/> i. De Octateucho<lb/>
      ii. De Regum<lb/> iii. De Prophetis<lb/> iiii. De Psalterio<lb/> v. De Salomone<lb/> vi. De
      Agiographis<lb/> vii. De Euangeliis<lb/> viii. De Epistulis Apostolorum<lb/> viiii. De Actibus
      Apostolorum et Apocalypsi<lb/> x. De modis intellegentiae<lb/> xi. De quattuor Synodis
      receptis<lb/> xii. Diuisio Scripturae diuinae secundum sanctum Hieronymum<lb/> xiii. Diuisio
      Scripturae diuinae secundum sanctum Augustinum<lb/> xiiii. Diuisio Scripturae diuinae secundum
      Septuaginta<lb/> xv. Sub qua cautela relegi debeat caelestis auctoritas<lb/> xvi. De uirtute
      Scripturae diuinae<lb/> xvii. De historicis Christianis<lb/> xviii. De sancto Hilario<lb/>
      xviiii. De sancto Cypriano<lb/> xx. De sancto Ambrosio<lb/> xxi. De sancto Hieronymo<lb/>
      xxii. De sancto Augustino<lb/> xxiii. De abba Eugipio et abba Dionisio<lb/> xxiiii.
      Recapitulatio generalis, quo studio Scriptura sancta legenda sit<lb/> xxv. Cosmographos
      legendos a monachis<lb/> xxvi. De notis affigendis<lb/> xxvii. De schematibus ac
      disciplinis<lb/> xxviii. Quid legant qui scripturas logicas introire non possunt<lb/> xxviiii.
      De positione monasterii Viuariensis siue Castellensis<lb/> xxx. De antiquariis et
      commemoratione orthographiae<lb/> xxxi. De medicis<lb/> xxxii. Commonitio abbae
      congregationisque monachorum<lb/> xxxiii. Oratio<lb/>
      <hi rend="italic">Explicuervnt tituli libri primi. -Deo gratias.</hi>
      <lb/>
      <hi rend="italic">Incipit eiusdem opus promissum.</hi></p>
    </div>

    <div type="cap" n="1">
     <head>I. DE OCTATEVCHO</head>

     <p><milestone unit="par" n="1"/> Primus Scripturarum diuinarum codex est Octateuchus, qui
      initium illuminationis nostrae historica relatione fecit a Genesi. Huius principia sanctus
      Basilius Attico sermone lucidauit, quem Eustathius, uir disertissimus, ita transtulit in
      Latinum ut ingenium doctissimi uiri facundiae suae uiribus aequiperasse uideatur. Qui usque ad
      hominis conditionem nouem libros tetendit, ubi et caeli et terrae naturam, aeris et aquarum
      uel creaturarum paene omnium qualitates aperuit, ut quod in auctoritate breuitatis studio
      praetermissum est, tractatum latius minutissime atque clarissime disceretur.</p>

     <p><milestone unit="par" n="2"/> Nam et pater Augustinus, contra Manicheos duobus libris
      disputans, ita textum Genesis diligenter exposuit, ut paene nihil ibi relinquere probaretur
      ambiguum; unde contigit ut nolens praestaret nobis heresis confutata quatenus, cum illa
      fortiter uincitur, catholici diligentius instruantur. Quos libros in codice supradicti
      Basilii, ut opinor, forsitan competenter adiunximus, ut textus praedictae Genesis lucidius
      legentibus panderetur.</p>
     <p><milestone unit="par" n="3"/> Deinde sanctus Ambrosius, ut est planus atque suauissimus
      doctor, exinde sex libros eloquentiae suae more confecit, quos appellauit <hi rend="italic"
       >Exameron</hi>.</p>
     <p><milestone unit="par" n="4"/> De isdem principiis sanctus quoque Augustinus, disertus atque
      cautissimus disputator, duodecim uolumina conscripsit, quae doctrinarum paene omnium decore
      uestiuit. Haec itaque uocauit <hi rend="italic">de Genesi ad litteram</hi>; qui quamuis de
      eadem re tractauerit, de qua beatus Basilius et sanctus Ambrosius celeberrima laude fulserunt,
      tamen, quod post disertos uiros difficile contingere solet, opus suum longe in aliam
      summitatem Domino largiente perduxit. Scripsit etiam contra Manicheum Faustum triginta tres
      libros, ubi et eius nequissimam prauitatem manifesta ratione conuicit, et de libro Genesis
      iterum mirabiliter disputauit. Pari quoque modo duos libros uir praedictus effecit, quibus
      titulum posuit <hi rend="italic">Contra inimicum legis et prophetarum</hi>, ubi simili modo
      multa de legis diuinae quaestionibus enodauit; contra quos ita feruore pietatis incanduit, ut
      diligentius atque uiuacius aduersus eos dixerit quam contra hereses alias disputauit. In
      libris quoque <hi rend="italic">Confessionum</hi> posterioribus tribus uoluminibus de Genesis
      explanatione disseruit, confessus altitudinem rei quam totiens repetita expositione tractauit.
      Quaestiones etiam quae in uoluminibus sacris ardua difficultate poterant operiri, libris
      septem necessaria nimis et syllogistica probatione declarauit, enisus magister optimus et uir
      acer ingenio ut quod ad salutem animarum constat esse concessum nequaquam indiscussum
      mortifera neglegentia linqueretur. Scripsit etiam <hi rend="italic">de modis locutionum</hi>
      septem alios mirabiles libros, ubi et schemata saecularium litterarum et multas alias
      locutiones Scripturae diuinae proprias, id est, quas communis usus non haberet, expressit,
      considerans ne compositionum nouitate reperta legentis animus nonnullis offensionibus
      angeretur, simulque ut et illud ostenderet magister egregius, generales locutiones, hoc est
      schemata grammaticorum atque rethorum, exinde fuisse progressa, et aliquid tamen illis
      peculiariter esse derelictum, quod adhuc nemo doctorum saecularium praeualuit imitari. Dicitur
      etiam et de septem diebus Genesis septem fecisse sermones, quos sedula cura perquirimus et
      inuenire desideranter optamus.</p>
     <p><milestone unit="par" n="5"/> Item sanctus Ambrosius de Patriarchis septem libros edidit,
      qui multa loca ueteris Testamenti factis quaestionibus suauiter enodauit.</p>
     <p><milestone unit="par" n="6"/> Sanctus etiam Hieronymus uno uolumine de libro Geneseos
      Hebraicas soluit propositas quaestiones, quae per utriusque Testamenti Scripturas diuinas
      tamquam linea uno calamo deducta parili nitore descendunt. Haec a catholicis necessario
      perleguntur, quando tantis quaestionibus resolutis textus planissimus relinquitur et clara
      luce uulgatur. Explanationes quoque Hebreorum nominum et locorum, quae ad magnam
      intellegentiae partem in librorum ueterum auctoritate sunt positae, uno uolumine sua nobis in
      Latinum interpretatione lucidauit. De nouo quoque Testamento fecit alterum librum, ubi
      quaestiones ad eandem legem pertinentes diligentissimus doctor enodauit.</p>
     <p><milestone unit="par" n="7"/> Sanctus quoque Prosper sedula cura legendus est, qui tres
      libros totius auctoritatis diuinae in centum quinquaginta tribus titulis comprehendit, ad
      instar piscium quos euangelica retia de huius saeculi tempestuosa profunditate traxerunt.</p>
     <p><milestone unit="par" n="8"/> Item in Octateucho eloquentissimae nimis omeliae sunt Origenis
      in codicibus tribus; quem multorum quidem Patrum sententia designat hereticum, sanctus uero
      Hieronymus eius aliqua opuscula sermone disertissimo transtulit in Latinum. Hunc licet tot
      Patrum impugnet auctoritas, praesenti tamen tempore et a Vigilio uiro beatissimo papa denuo
      constat esse damnatum; Theophilus autem Alexandrinae ecclesiae pontifex triginta quinque
      sensus eius heretica prauitate distortos catholica ueritate conuicit, necnon et Epiphanius
      Cyprius Salaminae ecclesiae multa eum detestatione persequitur, cum dolore maximo dicta ipsius
      iniquissima calliditate peruersa pontificis auctoritate redarguens. Sed quemammodum legi
      debeat, in epistula quam scripsit ad Tranquillinum sanctus Hieronymus probabiliter indicauit,
      ut nec studiosos ab eius necessaria lectione remoueat, nec iterum incautos praecipitet ad
      ruinam. Quem quidam non immerito more anethi habendum esse dixerunt, qui dum sacrarum condiat
      pulmentaria litterarum, ipse tamen decoctus exsucatusque proicitur. De quo conclusiue dictum
      est 'Vbi bene, nemo melius: ubi male, nemo peius', et ideo caute sapienterque legendus est, ut
      sic inde sucos saluberrimos assumamus, ne pariter eius uenena perfidiae uitae nostrae
      contraria sorbeamus. Cui et illud conuenienter aptari potest quod Vergilius, dum Ennium
      legeret, a quodam quid faceret inquisitus respondit - 'Aurum in stercore quaero.' Quapropter
      in operibus eiusdem Origenis, quantum transiens inuenire praeualui, loca quae contra regulas
      Patrum dicta sunt achresimi repudiatione signaui, ut decipere non praeualeat qui tali signo in
      prauis sensibus cauendus esse monstratur. Posteriores autem in toto dicunt eum esse fugiendum,
      propterea quia subtiliter decipit innocentes; sed si adiutorio Domini adhibeatur cautela,
      nequeunt eius nocere uenenosa.</p>
     <p><milestone unit="par" n="9"/> Reliqui etiam uobis praestante Domino, si legere uolueritis,
      omelias praedicti Origenis, id est, in Genesi XVI, in Exodo XII, in Leuitico XVI, in Numerorum
      XXVIIII, in Deuteronomio sermones IIII in quibus est minuta nimis et suptilis expositio, in
      Hiesu Naue XXVI, in Iudicum VIIII. In Ruth uero priscas explanationes nequaquam potui
      reperire, nouellas autem uirum religiosissimum presbyterum Bellatorem condere persuasi, qui
      multa de praeconiis huius feminae aliarumque subsequentium duobus libris copiosa laude
      celebrauit; quos libros expositionibus Origenis forsitan competenter adiunxi, ut explanatio
      totius codicis Octateuchi consummato termino clauderetur.</p>
     <p><milestone unit="par" n="10"/> Sed ut textus memorati Octateuchi quodam nobis compendio
      panderetur, in principiis librorum de uniuersa serie lectionis titulos eis credidimus
      imprimendos, a maioribus nostris ordine currente descriptos, ut lector utiliter ammonitus
      salubriter reddatur attentus, et facile unamquamque rem dum quaerit inueniat, quam sibi
      cognoscit breuiter indicatam.</p>
    </div>

    <div type="cap" n="2">
     <head>II. DE REGVM</head>

     <p><milestone unit="par" n="1"/> In secundo uero Regum codice, quoniam continui textus
      expositionem reperire non potui, quaedam frusta disertissimorum uirorum uelut in uno quodam
      uestimento contexui, ut membratim possit adunata collectione cognosci, quod sub uno corpore
      nequaquam potuit inueniri.</p>
     <p><milestone unit="par" n="2"/> Primi siquidem uoluminis quattuor omelias Origenis inueni.
       <milestone unit="par" n="3"/> De quo libro etiam beatus Augustinus, ad Simplicianum episcopum
      Mediolanensem scribens, sex soluit propositas quaestiones, quarum prima est de loco ubi ait
       <hi rend="italic">Et insiliuit spiritus Domini malus in Saul</hi>; secunda uero quaestio est
      eiusdem libri, quomodo dictum sit <hi rend="italic">Paenitet me quod constituerim regem
       Saul</hi>; tertia quoque utrum spiritus immundus, qui erat in pythonissa, potuisset agere ut
      Samuhel a Saule uideretur, ut cum ipso uerba misceret; quarta est de secundo libro Regum ubi
      ait <hi rend="italic">Intrauit rex Dauid et sedit ante Dominum</hi>; quinta est de tertio
      libro Regum, quod ait Helias <hi rend="italic">O Domine, testis huius uiduae cum qua ego
       habito apud ipsam, et tu male fecisti ut occideres filium eius</hi>; sexta est in eodem libro
      de spiritu mendacii per quem deceptus est Achab rex.</p>
     <p><milestone unit="par" n="4"/> Inuenimus etiam in secundo libro eiusdem sancti Augustini
      sermonem unum de Abessalon, qui patrem suum Dauid ob regni cupiditatem decreuit
      extinguere.</p>
     <p><milestone unit="par" n="5"/> Repperi etiam de eodem codice beati Augustini tres
      opinatissimas quaestiones, quarum ante omnes est de primo libro Regum, ubi Dauid pugnauit cum
      Golia; secunda est tertii libri Regum de Helia et uidua Sareptena; tertia est de quarto libro
      Regum, ubi Heliseus fontem mortiferum benedixit.</p>
     <p><milestone unit="par" n="6"/> Nam et beatus Hieronymus ad Abundantium scribens obscurissimas
      tres alias exposuit quaestiones: quarum prima est cur Dauid, qui ad expugnandum Saul cum Achis
      Allophylorum rege ultroneus ueniebat, hominem qui eiusdem Saulis mortem postea nuntiauit
      occiderit; secunda est cur Dauid moriens praecepit filio suo Salomoni magistrum militiae suae
      Ioab interficere; tertia uero quaestio est de Semei, qui fugienti Dauid intolerabiles
      maledictionum iniurias missis etiam lapidibus irrogauit.</p>
     <p><milestone unit="par" n="7"/> In secundo quoque uolumine codicis eiusdem Origenis unam
      repperi nihilominus omeliam.</p>
     <p><milestone unit="par" n="8"/> In tertio igitur libro antefati codicis sanctus Ambrosius
      Mediolanensis episcopus sermonem fecit de iudicio Salomonis; de quo loco sanctus quoque
      Hieronymus dulcissima, sicuti solet, explanatione disseruit; unde etiam et sanctum Augustinum
      disertissimum comperimus edidisse sermonem, ut miraculum tale relatum dignis constaret
      auctoribus.</p>
     <p><milestone unit="par" n="9"/> De quo libro etiam memoratus sanctus Hieronymus ad Vitalem
      scripsit episcopum quomodo Salomon et Achaz, cum essent in undecenis annorum curriculis
      constituti, filios genuisse dicantur, quod natura minime probatur habere communis.</p>
     <p><milestone unit="par" n="10"/> Nam et sanctus Augustinus in libro <hi rend="italic"
       >ciuitatis Dei</hi> septimo decimo, titulo IIII, dum inter alia de Regum temporibus
      facundissimus disputator eloquitur, canticum Annae dilucidauit ex ordine.</p>
     <p><milestone unit="par" n="11"/> In Paralipomenon autem libro secundo unam tantum omeliam
      prolixam Origenis inueni.</p>
     <p><milestone unit="par" n="12"/> Quae tamen omnia in unius codicis corpore congregaui, ut in
      uicem commentorum ad libros ipsos pertinentia Domino praestante relegatis. Cui codici puros
      etiam quaterniones adiunxi, ut quod de praefato opere adhuc repertum fuerit praedictis
      expositionibus aggregetur.</p>
     <p><milestone unit="par" n="13"/> In memoratis autem Paralipomenon libris duobus, quorum a
      Patribus magna praedicatur utilitas, qui rerum gestarum notitiam breuiter quidem sed
      plenissime continere noscuntur, quoniam titulos antiquos non repperi, ad praecedentium
      similitudinem locis singulis, ut aestimo, consequenter impressi, ut qualicumque obsequio
      sermonis deuotionis nostrae qualitas potuisset agnosci.</p>
    </div>

    <div type="cap" n="3">
     <head>III. DE PROPHETIS</head>

     <p><milestone unit="par" n="1"/> Ex omni igitur Prophetarum codice quinto sanctus Hieronymus
      primum annotationes faciens propter tyrones et paruulos competenter eos et breuiter
      explanauit; quas uobis in annotato nuper codice Domino praestante dereliqui. In quo botrionum
      formulae ex ipsis annotationibus forsitan competenter appositae sunt, quatenus uinea Domini
      caelesti ubertate completa suauissimos fructus intulisse uideatur. Maturis autem et aliqua iam
      meditatione ualentibus supradictus uir alias copiosas atque planissimas expositiones Christo
      Domino largiente profudit; qui Prophetarum abstrusos et latebrosos sermones modo per
      uarietates translationum, modo resolutis enigmatum nodis ita facit intellegi, ut magnum
      arcanum caelestis Regis humanis sensibus pius doctor aperiat.</p>
     <p><milestone unit="par" n="2"/> Nam Esaiam, qui aperte referendo Christi ecclesiaeque mysteria
      'non tam propheta quam euangelista dicendus est', decem et octo libris mirabiliter supradictus
      sanctus Hieronymus explanauit.</p>
     <p><milestone unit="par" n="3"/> Hieremiam uero, qui 'ciuitatis suae ruinas quadruplici fleuit
      alfabeto', quadraginta quinque omeliis Attico sermone Origenes exposuit; ex quibus XIIII
      translatas inueni uobisque dereliqui. Quem etiam sanctus Hieronymus uiginti libris commentatus
      esse monstratur; ex quibus sex tantum nos potuimus inuenire, residuos uero adhuc Domino
      iuuante perquirimus.</p>
     <p><milestone unit="par" n="4"/> Ezechielem uero, cuius in Hebreo sermo 'nec omnino disertus
      nec ammodum rusticus est', XIIII libris sanctus Hieronymus explanauit; idemque Danihel qui,
      licet apud Hebreos nequaquam prophetico choro recipitur, sed inter eos annumeratur qui
      Agiographa conscripserunt, tribus libris a supra memorato sancto Hieronymo noscitur
      explanatus.</p>
     <p><milestone unit="par" n="5"/> Residuos uero XII Prophetas, quos sermo uulgus propter
      breuitatem librorum suorum Minores appellat, XX libris supradictus sanctus Hieronymus
      commentatus esse dinoscitur, id est: Osee libris tribus, Abdiam libro uno, Amos libris tribus,
      Iohel libro uno, Ionam libro uno, Naum libro uno, Abbacum libris duobus, Sofoniam libro uno,
      Aggeum libro uno, Zachariam libris tribus, Micheam libris duobus, Malachiam libro uno. De
      quibus ut nihil linqueretur ambiguum, nomina quoque eorum quemammodum Latina lingua intellegi
      debeant, etymologiis propriis pulcherrimo decore patefecit. Sic nobis ager Dominicus, quasi
      quibusdam laboriosis mercennariis exaratus et caelesti rore complutus, spiritales fructus
      Domino largiente concessit.</p>
     <p><milestone unit="par" n="6"/> Dicitur etiam et sanctum Ambrosium Prophetarum commenta
      eloquii soliti dulcedine confecisse; quae tamen adhuc nullatenus potui reperire. Quae uobis
      magno studio quaerenda derelinquo, ut expositio multiplicata peritorum copiosam uobis
      doctrinam et animae felicissimam conferat sospitatem.</p>
    </div>

    <div type="cap" n="4">
     <head>IIII. DE PSALTERIO</head>

     <p><milestone unit="par" n="1"/> Sequitur Psalterii codex tertius, qui nobis primus est in
      commentorum labore, sed bis binum locum tenet in ordine. Hunc in quibusdam psalmis et beatus
      Hilarius et beatus Ambrosius et beatus Hieronymus, in omnibus tamen beatus Augustinus studiose
      nimis latiusque tractauit; ex quibus iam duas decadas Domino praestante collegi.</p>
     <p><milestone unit="par" n="2"/> A quo, ut fieri solet, mutuans lumen de lumine, aliqua de ipso
      Domino largiente conscripsi, ut illud in me dictum Mantuani uatis ueraciter impleretur</p>
     <l>'Et argutos inter strepere anser olores'</l>
     <p>ubi nullam causam digressiua relatione miscuimus, sed in uicem annotationum breuiter de
      singulis locis diximus, quod textus ipsius qualitas expetebat. Quem si aliquis dignatus fuerit
      post tales uiros fortasse relegere, cognoscet, sicut et alii Patres sententia indubitata
      dixerunt, de Scripturis diuinis emanasse quod doctores saecularium litterarum ad sua studia
      postea transtulerunt. Quae nos, ut se locus attulit, Domino iuuante quantum ualuimus (ni
      fallor) ostendimus.</p>
     <p><milestone unit="par" n="3"/> Legendus est etiam libellus Athanasii, Alexandrinae ciuitatis
      episcopi, quem Marcellino post aegritudinem in locum refectionis dulcissimae destinauit, qui
      inscribitur <hi rend="italic">de libro Psalmorum</hi>; ubi diuersa commonens uirtutem operis
      ipsius munitissima discussione patefecit, diuersos hominum casus cum suis remediis suauiter
      introducens. Psalterium est enim quaedam caelestis sphera stellis densa micantibus, et, ut ita
      dixerim, quidam pauo pulcherrimus qui uelut oculorum orbibus et colorum multiplici et decora
      uarietate depingitur; paradisus quin etiam animarum, poma continens innumera quibus suauiter
      mens humana saginata pinguescat.</p>
     <p><milestone unit="par" n="4"/> Quod tamen psalmorum corpus uniuersum et in tribus codicibus
      per quinquagenos psalmos iudicauimus conscribendum, ut iubelei anni quantitas triplicata
      sanctae Trinitatis uotiua nobis remissionis beneficia nuntiaret, et, quoniam unus codex
      onerosus quibusdam fratribus poterat inueniri, tali distributione completa spem pretiosae
      salutis acciperent, et multi compendia lectionis praestante Domino salubriter inuenirent.
      Habeat ergo bibliotheca uestra unum ex eis codicem, ad quem recurratis si uos mendositas
      fortassis offenderit; fratrum uero curiositas partibus se expleat distributis.</p>
    </div>

    <div type="cap" n="5">
     <head>V. DE SALOMONE</head>

     <p><milestone unit="par" n="1"/> Quartus codex est Salomonis, cuius primum librum qui
      appellatur Prouerbia quadrifaria repperi diuisione partitum; de quibus partibus in prologo
      eiusdem uoluminis aestimaui aliqua commonenda, ut eius intentio praedictis complexionibus
      breuiter innotescat.</p>
     <p><milestone unit="par" n="2"/> In quo libro Didymum expositorem in Graeca lingua repperimus,
      qui ab amico nostro uiro disertissimo Epiphanio in Latinum sermonem diligentissime Domino
      iuuante translatus est. Quem Didymum, quamuis carne caecum, merito beatus Antonius pater
      monachorum prophetali lumine uocauit uidentem, quando perspicuo corde conspexit quod corporeis
      aspectibus non ualet intueri. Mirum est enim dicere quantis disciplinis atque artibus audiendo
      imbutus fuerit, qui ipsos quoque apices litterarum priuatus carnali lumine nequibat inspicere.
      Quod mihi paene impossibile, fateor, uidebatur esse cum legerem, nisi de partibus Asiae
      quendam ad nos uenire Eusebium nomine contigisset, qui se infantem quinque annorum sic
      caecatum esse narrabat, ut sinistrum eius oculum fuisse excauatum orbis profundissimus
      indicaret; dexter uero globus uitreo colore confusus sine uidendi gratia infructuosis nisibus
      uoluebatur. Hic tantos auctores, tantos libros in memoriae suae bibliotheca condiderat, ut
      legentes probabiliter ammoneret in qua parte codicis quod praedixerat inuenirent. Disciplinas
      omnes et animo retinebat et expositione planissima lucidabat. Commonuit etiam tabernaculum
      templumque Domini ad instar caeli fuisse formatum; quae depicta subtiliter lineamentis
      propriis in pandecte Latino corporis grandioris competenter aptaui. De ueste quoque
      sacerdotali plurima Domini sacramenta texebat, asserens nihil otiose positum quod non alicuius
      rei pulcherrimam portaret imaginem; haec etiam Ioseppum, Origenem et Hieronymum commemorasse
      in suis opusculis asserebat. Quid plura? Fecit credi de Didymo, quem suo praesentabat exemplo.
      Cuius etiam instructione commonitus multos codices antiquos repperi, qui apud me habebantur
      incogniti: quem tamen adhuc Nouatianae prauitatis errore detentum, misericordia Domini
      suffragante rectae fidei credimus illuminatione complendum, ut quem Scripturas suas animo
      fecit discere, iubeat catholicae fidei integritate pollere.</p>
     <p><milestone unit="par" n="3"/> Secundus uero liber Salomonis, qui appellatur Ecclesiastes, a
      beato Hieronymo potenter expositus est; quem Latino sermone nuncupat Contionatorem, quod
      loquatur ad populum et sermo eius non specialiter ad unum sed ad uniuersos generaliter
      dirigatur. Ecclesiastes autem noster est Dominus Christus, qui <hi rend="italic">medio pariete
       destructo inimicitias carnis euacuans fecit utrumque unum</hi>. Hic super omnia sequenda
      dicit iussa diuina, cuncta mundi istius <hi rend="italic">uanitatem uanitantium</hi> esse
      commemorans. De quo libro et Victorinus, ex oratore episcopus, nonnulla disseruit.</p>
     <p><milestone unit="par" n="4"/> In Cantico Canticorum duabus omeliis expositionem Origenis
      idem sanctus Hieronymus, Latinae linguae multiplicator egregius, sua nobis ut consueuit
      probabili translatione prospexit. Quos item Rufinus interpres eloquentissimus adiectis
      quibusdam locis, usque ad illud praeceptum quod ait, <hi rend="italic">Capite nobis uulpes
       pusillas exterminantes uineas</hi>, tribus libris latius explanauit. Post quos Epiphanius
      antistes Cyprius totum librum Graeco sermone uno uolumine sub breuitate complexus est. Hunc
      nos ut alios in Latinam linguam per amicum nostrum uirum disertissimum Epiphanium fecimus
      Domino iuuante transferri. Quapropter praedicti libri diligentissimos expositores sub uno
      codice comprehendi, ut simul omnes legentibus offerantur qui tractatores unius uoluminis
      extiterunt. Vnde etiam et sanctus Ambrosius in libro tertio <hi rend="italic"
       >Patriarcharum</hi>, ubi de persona Isaac loquitur, multa salubriter luculenterque
      disseruit.</p>
     <p><milestone unit="par" n="5"/> Saepe dictus autem pater Hieronymus asserit Sapientiae librum
      non a Salomone, ut usus habet, sed a Philone doctissimo quodam Iudaeo fuisse conscriptum; quem
      pseudographum praenotauit, propterea quod usurpationem nominis portat alterius. Cuius
      uoluminis expositionem presbyter Bellator octo libris se assumpsisse testatus est; quem cum
      aliis opusculis eius pariter sustinemus. De quo et pater Augustinus et sanctus Ambrosius
      omeliarum nomine nonnulla dixerunt: dictio nimis suauissima et re uera nominis sui dignitate
      resplendens.</p>
     <p><milestone unit="par" n="6"/> Ecclesiasticum uero librum supradictus Hieronymus Iesu filii
      Sirac esse commemorat, qui Congregator Latino potest sermone uocitari. Sed inter Ecclesiasten
      et Ecclesiasticum istam Patres posuere distantiam, quod Ecclesiastes ad Christum Dominum
      solummodo debet referri; Ecclesiasticus uero cuicumque iusto praedicatori potest absolute
      congruere, qui ecclesiam Domini sanctissimis solet monitis congregare. Quod librum utique
      praesentem fecisse manifestum est, quem propter excellentiam uirtutum suarum <hi rend="italic"
       >panaretum</hi> appellat, id est uirtutum omnium capacem; cuius tanta claritas tantaque
      latinitas est, ut sibi textus ipse commenta sint; atque utinam quam cito mente capitur, tam
      facile actuum qualitate reddatur.</p>
     <p><milestone unit="par" n="7"/> Quibus libris iuuante Domino capitula insignire curauimus, ne
      in tam necessaria lectione, ut saepe dictum est, confusa tyronis nouitas linqueretur.</p>
    </div>

    <div type="cap" n="6">
     <head>VI. DE AGIOGRAPHIS</head>

     <p><milestone unit="par" n="1"/> Sequitur Agiographorum codex sextus, habens libros octo, qui
      in capite suo continet Iob, praeclarum patientiae gloriosumque documentum. Quem labore beati
      Hieronymi Latina lingua, sicut et alia multa, cautissime translatum expositumque promeruit;
      cuius explanationibus actum est ut, sicut Dominus de ipso testari dignatus est, inculpabiliter
      cuncta locutus fuisse doceatur.</p>
     <p><milestone unit="par" n="2"/> Quanta enim liber ille continet suauia sacramenta uerborum,
      sicut beatus Hieronymus dicit in epistula quam dirigit ad Paulinum: 'Prosa incipit, uersu
      labitur, pedestri sermone finitur, omniaque legis dialecticae propositione, assumptione,
      confirmatione, conclusione determinat.' Quod si ita est – nec aliter esse potest quam quod
      tanti uiri celebrat auctoritas, – ubi sunt qui dicunt artem dialecticam ab Scripturis
      sanctissimis non coepisse? 'Singula in eo uerba plena sunt enigmatibus, propositionibus et
      quaestionibus sacris; et, ut de ceteris sileam, resurrectionem carnis sic prophetat, ut nullus
      de ea uel manifestius uel cautius aliquid scripsisse uideatur. Sic enim ait: <hi rend="italic"
       >‘Scio quod Redemptor meus uiuat, et in nouissimo de terra surrecturus sim. Et rursus
       circumdabor pelle mea, et in carne mea uidebo Deum; quem uisurus sum ego ipse, et oculi mei
       conspecturi sunt et non alius. Reposita est haec spes mea in sinu meo</hi>’.</p>
     <p><milestone unit="par" n="3"/> Sanctus quoque Augustinus, in eodem libro annotationes
      faciens, eum solita curiositate tractauit. Quidam etiam est anonymus, ex cuius stilo beatum
      esse suspicamur Hilarium, qui commenta libri ipsius conscripsit in ordinem; quae si legatis
      attonite, poterunt uos diligenter instruere. Magnus plane liber Iob et in solamen humani
      generis utilitatemque conscriptus, quando sanctus uir tanta et talia pertulisse monstratus
      est, ut leuia sibi unusquisque peccator faciat, quaecumque se sustinere cognoscit.</p>
     <p><milestone unit="par" n="4"/> Tobi autem in libris V, Hester in libris VI, Iudith in libris
      VII et Machabaeorum in libris X expositio in Latinum sermonem praedicti Bellatoris presbyteri,
      ut praeualet, labore collecta est.</p>
     <p><milestone unit="par" n="5"/> Quorum tamen librorum titulos sub breuitate collegi, quando
      instructionis non minimum creditur esse compendium, res fusas latissime paucis sermonibus
      indicare; his enim remediis lectoris animus introductus saluberrimam Scripturarum seriem
      prouocatus excurrit. Sed eos, licet historici sint et planissima relatione fundantur, tamen
      propter uirtutes excellentissimas morum conscriptos esse cognoscite, ut patientiam, ut spem,
      ut caritatem, ut etiam in feminis fortitudinem, ut pro Deo contemptam praesentis saeculi
      uitam, uel cetera quae illic uirtutum genera Domino praestante floruerunt, nostris animis
      competenter infunderent.</p>
     <p><milestone unit="par" n="6"/> In Hesdrae uero libris duobus Graeco sermone singulas omelias
      expositas Origenis inueni, quae eiusdem religiosi uiri Bellatoris labore translatae sunt. Nam
      et sanctus Ambrosius in libro <hi rend="italic">Patriarcharum</hi>, ubi de persona Ioseph
      loquitur, secundum librum Machabaeorum exempli causa commemorat cuius maximam partem ad
      demonstrandam tolerantiam eloquentiae suae dulcissimo liquore patefecit. Libri uero
      Machabaeorum a supradicto amico nostro Bellatore sedula expositione Domino iuuante confecti
      sunt, ne tam magna lectio inexplanata forsitan linqueretur, quae nobis tot uirtutum exempla
      declarauit.</p>
    </div>

    <div type="cap" n="7">
     <head>VII. DE EVANGELIIS</head>

     <p><milestone unit="par" n="1"/> Septimus igitur codex Scripturae diuinae, qui est noui
      Testamenti primus, nobisque dedit adorabile principium ac uitale remedium, quattuor
      euangelistarum superna luce resplendet. Quorum omnium propria discutiens sanctus Hieronymus
      diligenti cura disseruit; quae in uno uolumine comprehendi, ne legentis intentio diuisis
      codicibus tardaretur. Mattheum beatus Hieronymus iterum bis binis libris exposuit, quem etiam
      sanctus Hilarius uno uolumine declarauit, de quo et Victorinus, ex oratore episcopus, nonnulla
      disseruit. Lucam sanctus Ambrosius mirabiliter explanauit. Iohannem beatus Augustinus copiosa
      et insigni expositione lucidauit, qui etiam <hi rend="italic">de concordia Euangelistarum</hi>
      quattuor libros subtilissima nimis et necessaria disputatione complexus est.</p>
     <p><milestone unit="par" n="2"/> Eusebius quoque Caesariensis <hi rend="italic">Canones</hi>
      euangelicos compendiosa breuitate collegit, ut in quibus locis communia dicunt, in quibus
      propria tangunt, uerissima distinctione monstraret; ubi quanta est plenitudo fidei, tanto
      floret et diuersorum tractantium doctrina mirabilis.</p>
    </div>

    <div type="cap" n="8">
     <head>VIII. DE EPISTVLIS APOSTOLORVM</head>

     <p><milestone unit="par" n="1"/> Octauus codex canonicas epistulas continet Apostolorum. Sed in
      epistulis tredecim sancti Pauli annotationes conscriptas in ipso initio meae lectionis inueni,
      quae in cunctorum manibus ita celebres habebantur, ut eas a sancto Gelasio, papa urbis Romae,
      doctissimi uiri studio dicerent fuisse conscriptas: quod solent facere qui res uitiosas
      cupiunt gloriosi nominis auctoritate defendere. Sed nobis ex praecedentibus lectionibus
      diligenti retractatione patuerunt suptilissimas quidem esse ac breuissimas dictiones, sed
      Pelagiani erroris uenena illic esse seminata; et ut procul a uobis fieret error hereticus,
      primam epistulam ad Romanos qua potui curiositate purgaui, reliquas in chartacio codice
      conscriptas uobis emendandas reliqui. Quod facile subiacebit, quando praecedenti exemplo
      audacior redditur sequentis imitatio.</p>
     <p><milestone unit="par" n="2"/> Sed inter has sollicitudines grauiter aestuatus, quendam
      anonymum codicem subnotatum diuina repperi prouisione collatum, qui tredecim epistulas sancti
      Pauli non ignobili annotatione tractauit. Hic diligenter excursus secundum uobis ac securum
      genus commentorum Domino largiente praestabit.</p>
     <p><milestone unit="par" n="3"/> Ad Hebreos uero epistulam quam sanctus Iohannes
      Constantinopolitanus episcopus triginta quattuor omeliis Attico sermone tractauit, Mutianum
      uirum disertissimum transferre fecimus in Latinum, ne epistularum ordo continuus indecoro
      termino subito rumperetur .</p>
     <p><milestone unit="par" n="4"/> In epistulis autem canonicis Clemens Alexandrinus presbyter,
      qui et Stromatheus uocatur, – id est, in epistula sancti Petri prima, sancti Iohannis prima et
      secunda, et Iacobi, – quaedam Attico sermone declarauit; ubi multa quidem suptiliter, sed
      aliqua incaute locutus est. Quae nos ita transferri fecimus in Latinum, ut exclusis quibusdam
      offendiculis purificata doctrina eius securior potuisset auriri.</p>
     <p><milestone unit="par" n="5"/> Sanctus quoque Augustinus epistulam Iacobi apostoli solita
      diligentiae suae curiositate tractauit; quam uobis in membranacio codice scriptam reliqui.</p>
     <p><milestone unit="par" n="6"/> Sed cum de reliquis canonicis epistulis magna nos cogitatio
      fatigaret, subito nobis codex Didymi Graeco stilo conscriptus in expositionem septem
      canonicarum epistularum Domino largiente concessus est; qui ab Epiphanio, uiro disertissimo,
      Diuinitate iuuante translatus est.</p>
     <p><milestone unit="par" n="7"/> In epistula uero prima beati Iohannis sanctus Augustinus decem
      sermonibus multa et mirabiliter de caritate disseruit.</p>
     <p><milestone unit="par" n="8"/> Tertium uero codicem repperi epistularum sancti Pauli, qui a
      nonnullis beati Hieronymi annotationes breuissimas dicitur continere; quem uobis pariter
      Christo largiente dereliqui.</p>
     <p><milestone unit="par" n="9"/> Post haec uero tria paria quae diximus commentorum, Petrus
      abbas Tripolitanae prouinciae sancti Pauli epistulas exemplis opusculorum beati Augustini
      subnotasse narratur, ut per os alienum sui cordis declararet arcanum; quae ita locis singulis
      competenter aptauit, ut hoc magis studio beati Augustini credas esse perfectum. Mirum est enim
      sic alterum ex altero dilucidasse, ut nulla uerborum suorum adiectione permixta desiderium
      cordis proprii complesse uideatur. Qui uobis inter alios codices diuina gratia suffragante de
      Africana parte mittendus est.</p>
     <p><milestone unit="par" n="10"/> Sic totus ordo epistularum canonicarum tam sancti Pauli quam
      diuersorum apostolorum Domini fauore completus est. Dicitur enim et beatum Ambrosium
      subnotatum codicem epistularum omnium sancti Pauli reliquisse suauissima expositione
      completum; quem tamen adhuc inuenire non potui, sed diligenti cura perquiro.</p>
     <p><milestone unit="par" n="11"/> Dictae sunt igitur annotationes epistularum a nonnullis
      breuiter comprehensae. Nunc per ordinem dicamus, sicut et in Prophetis factum est, qui eas
      latius exponere maluerunt; ut illud datum inchoantibus, hoc reseruatum uideatur esse
      perfectis.</p>
     <p><milestone unit="par" n="12"/> Sancti Pauli prima omnium et ammirabilior destinata
      cognoscitur ad Romanos, quam Origenes uiginti libris Graeco sermone declarauit; quos tamen
      supradictus Rufinus in decem libris redigens adhuc copiose transtulit in Latinum. Sanctus uero
      Augustinus ipsam epistulam inchoauerat exponendam; in cuius tantum salutatione unum librum se
      profudisse commemorat, et, ut eius uerbis utar, 'operis ipsius magnitudine ac labore
      deterritus in alia faciliora deflexus' est. Qui etiam scribens ad Simplicianum, episcopum
      Mediolanensem, sublimes et exquisitas de eadem epistula tractauit aliquas quaestiones; quas
      nos praedicto codici iudicauimus inserendas ne, dum expositio diuisa quaeritur, legentis
      intentio noxie differatur.</p>
     <p><milestone unit="par" n="13"/> Ad Galatas autem idem sanctus Augustinus latius explanauit,
      de qua et sanctus Hieronymus tribus libris expositionem tetendit. Idem pater Hieronymus aliis
      tribus libris epistulam ad Ephesios diligenter aperuit. Ad Titum quoque expositionem uno
      uolumine comprehendit. Ad Philemonem etiam uno libro patefecit.</p>
     <p><milestone unit="par" n="14"/> Residuas uero epistulas sancti Pauli – id est, ad Corinthios
      duas, ad Thessalonicenses duas, ad Colosenses unam, ad Timotheum duas – sanctus Hieronymus
      dicitur explanasse; unde multa pars scientiae tribuitur, cum prouenerit ignorantibus nosse
      quod quaerant. Quas tamen continuo de diuersis partibus, ubi direximus inquirendas,
      suscepturos nos esse Domini miseratione confidimus, et ideo studiose sustinere debemus, quod
      nobis transmittendum esse cognouimus; eoque fiat ut si cuicumque uestrum antequam ueniant
      aliquid eorum fortassis occurrerit, studeat diligenti cura transscribere et praedictis
      expositoribus aggregare, quatenus iuuante Domino et labore uestro monasterii bibliotheca
      proficiat, quibus tanta noscuntur esse praeparata. Quod si forsitan senectus nostra, priusquam
      haec compleantur, iussione Domini cum remissione peccatorum, sicut uos orare deprecor, uotiuo
      fine transiuerit, ad uos, ut credere dignum est, quandoque res sperata perueniet.</p>
     <p><milestone unit="par" n="15"/> Commemoratas tamen epistulas a Iohanne Chrysostomo expositas
      Attico sermone in suprascripto octauo armario dereliqui, ubi sunt Graeci codices congregati;
      ut si Latina non potuerint latiora commenta procurari, de istis subinde transferatur quod
      plenissimam poterit praestare notitiam, quatenus in omnibus LXX uno libris canonicis, sicut a
      sancto patre Augustino noscitur comprehensum, antiquorum expositiones Domino largiente, uelut
      spiritalia poma Paradisi, sumenda uestris epulis offerantur.</p>
     <p><milestone unit="par" n="16"/> Quod si in his quae dicta sunt aliqua fortasse loca dubia
      sunt relicta, nec explanatione plenissima satisfacere potuerunt, nequaquam uobis modernos
      expositores interdico; caute tamen quaerendos esse catholicos, quoniam accessu temporum multis
      nouiter gratia diuinitatis infunditur, quae forsitan priscis doctoribus celata monstratur.</p>
    </div>

    <div type="cap" n="9">
     <head>VIIII. DE ACTIBVS APOSTOLORVM ET APOCALYPSI</head>

     <p><milestone unit="par" n="1"/> Nonus igitur codex Actus Apostolorum et Apocalypsin noscitur
      continere, quoniam et haec quoque Apocalypsis, id est Reuelatio, probatur Iohannis apostoli.
      Sed in Actibus Apostolorum sancti Iohannis, episcopi Constantinopolitani, in Graeco sermone
      commenta repperimus; quae amici nostri in duobus codicibus LV omeliis iuuante Domino
      transtulerunt.</p>
     <p><milestone unit="par" n="2"/> Apocalypsis uero, quae studiose legentium animos ad supernam
      contemplationem deducit, et facit mente cernere quod angeli uidendo beati sunt, sancti
      Hieronymi expositione conspicua est. De quo libro et Victorinus saepe dictus episcopus
      difficilia breuiter quaedam loca tractauit. Vigilius quoque, Afer antistes, de mille annorum
      intellegentia quae in praedicta Apocalypsi continetur, unde magna quaestio nonnullis oboritur,
      plenissima et diligenti narratione disseruit.</p>
     <p><milestone unit="par" n="3"/> Ticonius etiam Donatista in eodem uolumine quaedam non
      respuenda subiunxit, quaedam uero uenenosi dogmatis sui fecilenta permiscuit; cui tantum in
      bonis dictis chresimon, in malis achriston quantum transiens ualui reperire, ut arbitror,
      competenter affixi. Quod et uobis similiter in suspectis expositoribus facere suademus, ne
      lectoris animus fortasse turbetur nefandi dogmatis permixtione confusus.</p>
     <p><milestone unit="par" n="4"/> De quo uolumine sanctus quoque Augustinus in libris <hi
       rend="italic">Ciuitatis Dei</hi> plura praestantius et diligenter aperuit. Nostris quoque
      temporibus Apocalypsis praedicta beati episcopi Primasii, antistitis Africani, studio minute
      ac diligenter quinque libris exposita est. Quibus etiam liber unus <hi rend="italic">Quid
       faciat hereticum</hi> cautissima disputatione subiunctus est: quae in templo Domini sacrata
      donaria sanctis altaribus offerantur.</p>
     <p><milestone unit="par" n="5"/> Sed quoniam diximus expositores, quantos uel inuenire priscos
      potuimus, uel nuper per amicos nostros de Graeca lingua transferri uel noua cudi fecimus, nunc
      de sex modis intellegentiae aliquid disseramus, ut saepius illuc redeuntes pestiferos uitemus
      errores.</p>
    </div>

    <div type="cap" n="10">
     <head>X. DE MODIS INTELLEGENTIAE</head>

     <p><milestone unit="par" n="1"/> Primum est post huius operis instituta ut ad introductores
      Scripturae diuinae, quos postea repperimus, sollicita mente redeamus, id est Ticonium
      Donatistam, sanctum Augustinum <hi rend="italic">de Doctrina Christiana</hi>, Adrianum,
      Eucherium et Iunilium; quos sedula curiositate collegi, ut quibus erat similis intentio, in
      uno corpore adunati codices clauderentur; qui modos elocutionum explanationis causa formantes
      per exemplorum diuersas similitudines intellegi faciunt, quae prius clausa manserunt.</p>
     <p><milestone unit="par" n="2"/> Quod si ab introductoribus fortasse praetermissa sunt, tunc
      librorum expositores sedulo requiramus, et aperiri nobis incipiunt quae prius clausa
      manserunt.</p>
     <p><milestone unit="par" n="3"/> Deinde studiosissime legamus catholicos magistros, qui
      propositionibus factis soluunt obscurissimas quaestiones.</p>
     <p><milestone unit="par" n="4"/> Quinto per libros singulos atque epistulas diuersorum Patrum
      loca praecipua, quae exempli causa commemorant, diligenti cura notanda sunt. Ita fit ut
      diuersorum catholicorum libri commodissime perlegantur, quando et intentiones suas decenter
      aperiunt et ex incidentibus apud illos quaestionibus nobis notitia magna praestatur.</p>
     <p><milestone unit="par" n="5"/> Postremo collocutio peritissimorum seniorum crebrius
      appetatur, quorum confabulatione subito quod non opinabamur aduertimus, dum nobis studiose
      referunt quod longis aetatibus suis discere potuerunt. Vtile est enim per istos sex modos
      intellegentiae studiosa uoluntate discurrere, potius quam irreligioso stupore torpere.</p>
    </div>

    <div type="cap" n="11">
     <head>XI. DE QVATTVOR SYNODIS RECEPTIS</head>

     <p><milestone unit="par" n="1"/> Dicamus nunc quemammodum uniuersalia sanctaque concilia fidei
      nostrae salutaria sacramenta solidauerint, ut ibi cognoscentes uerae religionis arcanum
      pestiferos uitemus errores. Primo loco Nicaena synodus legitur constituta; deinde
      Constantinopolitana, tertia Ephesena prior, quarta Calchedonensis, quas merito sancta probat
      Ecclesia: quae tanta fidei nostrae lumina praestiterunt, ut in nullum peruersitatis scopulum,
      si tamen protegente Domino custodimur, caecatis mentibus incidere debeamus. Nam sanctissimi
      Patres, iniuriam rectae fidei non ferentes, regulas quoque ecclesiasticas ibidem statuere
      maluerunt, et inuentores nouarum heresum pertinaces diuino gladio perculerunt, decernentes
      nullum ulterius debere nouas incutere quaestiones, sed probatorum ueterum auctoritate
      contentos sine dolo et perfidia decretis salubribus oboedire. Sunt enim nonnulli qui putant
      esse laudabile, si quid contra antiquos sapiant et aliquid noui, unde periti uideantur,
      inueniant.</p>
     <p><milestone unit="par" n="2"/> Calchedonensis autem synodi testis est codex Encyclius, qui
      eius reuerentiam tanta laude concelebrat, ut sanctae auctoritati merito iudicet comparandam.
      Quem codicem, id est totius orbis epistularum, a uiro disertissimo Epiphanio fecimus in
      Latinum de Graeco sermone conuerti.</p>
     <p><milestone unit="par" n="3"/> Sed quoniam sacras litteras in nouem codicibus cum
      introductoribus et paene cum omnibus Latinis expositoribus suis, ut datum est, Domino iuuante
      collegimus, nunc uideamus quemammodum lex diuina tribus generibus diuisionum a diuersis
      Patribus fuerit intimata; quam tamen ueneranter et concorditer suscipit uniuersarum Ecclesia
      regionum.</p>
    </div>

    <div type="cap" n="12">
     <head>XII. DIVISIO SCRIPTVRAE DIVINAE SECVNDVM SANCTVM HIERONYMVM</head>

     <p><milestone unit="par" n="1"/> Auctoritas diuina secundum sanctum Hieronymum in Testamentis
      duobus ita diuiditur, id est: -</p>
     <p>In Vetus. In Lege, id est, in Genesim Exodum Leuiticum Numerorum Deuteronomium. In
      Prophetis: Iesu Naue Iudicum Ruth Samuhel Esaias Hieremias Ezechiel Liber duodecim
      Prophetarum. In Agiographis: Iob Dauid Salomon Prouerbia Ecclesiasticum Canticum Canticorum
      Verba Dierum, id est Paralipomenon Ezras Hester.</p>
     <p>In Nouum. In Euangeliis: Mattheus Marcus Lucas Iohannes. Epistulis Apostolorum: Pauli XIIII,
      Petri II, Iohannis III, Iacobi I, Iudae I. In Actibus Apostolorum. In Apocalypsin liber
      unus.</p>
     <p><milestone unit="par" n="2"/> Sciendum est plane sanctum Hieronymum ideo diuersorum
      translationes legisse atque correxisse, eo quod auctoritati Hebraicae nequaquam eas
      perspiceret consonare. Vnde factum est ut omnes libros ueteris Testamenti diligenti cura in
      Latinum sermonem de Hebreo fonte transfunderet, et ad uiginti duarum litterarum modum qui apud
      Hebreos manet competenter adduceret, per quas omnis sapientia discitur et memoria dictorum in
      aeuum scripta seruatur. Huic etiam adiecti sunt noui Testamenti libri uiginti septem; qui
      colliguntur simul quadraginta nouem. Cui numero adde omnipotentem et indiuisibilem Trinitatem,
      per quam haec facta et propter quam ista praedicta sunt, et quinquagenarius numerus
      indubitanter efficitur, quia ad instar iubelei anni magna pietate beneficii debita relaxat et
      pure paenitentium peccata dissoluit.</p>
     <p><milestone unit="par" n="3"/> Hunc autem pandectem propter copiam lectionis minutiore manu
      in senionibus quinquaginta tribus aestimauimus conscribendum, ut quod lectio copiosa tetendit
      scripturae densitas adunata contraheret.</p>
     <p><milestone unit="par" n="4"/> Meminisse autem debemus memoratum Hieronymum omnem
      translationem suam in auctoritate diuina, sicut ipse testatur, propter simplicitatem fratrum
      colis et commatibus ordinasse; ut qui distinctiones saecularium litterarum comprehendere
      minime potuerunt, hoc remedio suffulti inculpabiliter pronuntiarent sacratissimas
      lectiones.</p>
    </div>

    <div type="cap" n="13">
     <head>XIII. DIVISIO SCRIPTVRAE DIVINAE SECVNDVM SANCTVM AVGVSTINVM</head>

     <p><milestone unit="par" n="1"/> Scriptura diuina secundum beatum Augustinum in Testamenta duo
      ita diuiditur, id est in uetus et in nouum.</p>
     <p>In Vetus - In Historia libri XXII, id est, Moysi libri V, Iesu Naue liber I Iudicum liber I
      Ruth liber I Regum libri IIII Paralipomenon libri II Iob liber I Tobi liber I Hester liber I
      Iudith liber I Esdrae libri II Machabeorum libri II. In Prophetis libri XXII: Dauid Psalterium
      liber I Salomon libri III Iesu fili Sirac libri II Prophetas maiores IIII, id est, Esaias
      Hieremias Danihel Ezechiel, et minores XII, id est, Osee Iohel Amos Abdias Ionas Micheas Naum
      Abbacuc Sofonias Zacharias Aggeus Malachim.</p>
     <p>In Nouum - In Euangelia IIII, id est, secundum Mattheum, secundum Marcum, secundum Lucam,
      secundum Iohannem. In Epistulis Apostolorum, id est Pauli Apostoli ad Romanos I ad Corinthios
      II ad Galatas I ad Ephesios I ad Philippenses I ad Thessalonicenses II ad Colosenses I ad
      Timotheum II ad Titum I ad Philemonem I ad Hebreos I Petri II Iohannis III Iudae I Iacobi I.
      In Actibus Apostolorum liber unus. In Apocalypsin liber unus.</p>
     <p><milestone unit="par" n="2"/> Beatus igitur Augustinus secundum praefatos nouem codices,
      quos sancta meditatur Ecclesia, secundo libro <hi rend="italic">de Doctrina Christiana</hi>
      Scripturas diuinas LXXI librorum calculo comprehendit; quibus cum sanctae Trinitatis addideris
      unitatem, fit totius librae competens et gloriosa perfectio.</p>
    </div>

    <div type="cap" n="14">
     <head>XIIII. DIVISIO SCRIPTVRAE DIVINAE SECVNDVM LXX</head>

     <p><milestone unit="par" n="1"/> Scriptura sancta secundum antiquam translationem in Testamenta
      duo ita diuiditur, id est: -</p>
     <p>In Vetus - In Genesim Exodum Leuiticum Numerorum Deuteronomium Iesu Naue Iudicum Ruth Regum
      libri IIII Paralipomenon libri II Psalterii <supplied>libri V Salomonis</supplied> libri V, id
      est, Prouerbia Sapientiae Ecclesiasticum Ecclesiastes Canticum Canticorum Prophetas, id est,
      Esaias Hieremias Ezechiel Danihel Osee Amos Micheas Iohel Abdias Ionas Naum Abbacuc Sofonias
      Aggeus Zacharias Malachim, qui et Angelus Iob Tobi Hester Iudith Hesdrae II Machabeorum
      II.</p>
     <p>In Nouum - Euangelia IIII, id est, Mattheus Marcus Lucas Iohannes Actus Apostolorum
      Epistulae Petri ad gentes Iacobi Iohannis ad Parthos Epistulae Pauli ad Romanos I ad
      Corinthios II ad Galatas I ad Philippenses I ad Colosenses I ad Ephesios I ad Thessalonicenses
      II ad Timotheum II ad Titum II ad Philemonem I Apocalypsin Iohannis.</p>
     <p><milestone unit="par" n="2"/> Tertia uero diuisio est inter alias in codice grandiore
      littera clariore conscripto, qui habet quaterniones nonaginta quinque, in quo septuaginta
      interpretum translatio ueteris Testamenti in libris quadraginta quattuor continetur; cui
      subiuncti sunt noui Testamenti libri uiginti sex, fiuntque simul libri septuaginta, in illo
      palmarum numero fortasse praesagati, quas in mansione Helim inuenit populus Hebreorum.</p>
     <p><milestone unit="par" n="3"/> Hic textus multorum translatione uariatus, sicut in prologo
      Psalterii positum est, patris Hieronymi diligenti cura emendatus compositusque relictus est,
      ubi nos omnia tria genera diuisionum iudicauimus affigenda, ut inspecta diligenter atque
      tractata non impugnare sed inuicem se potius exponere uideantur. Vnde licet multi Patres, id
      est sanctus Hilarius, Pictauiensis urbis antistes, et Rufinus presbyter Aquileiensis et
      Epiphanius episcopus Cypri et synodus Nicaena <supplied>et</supplied> Calchedonensis non
      contraria dixerint sed diuersa, omnes tamen per diuisiones suas libros diuinos sacramentis
      competentibus aptauerunt, sicut et in euangelistarum concordia probatur effectum, ubi una
      quidem fides est rerum et ratio diuersa sermonum.</p>
     <p><milestone unit="par" n="4"/> Sed quoniam praedictus pater Augustinus in libro secundo
      memorati operis, id est, <hi rend="italic">de Doctrina Christiana</hi>, commonet ita dicens:
      'Latini codices, id est ueteris nouique Testamenti, si necesse fuerit, Graecorum auctoritate
      corrigendi sunt, unde ad nos post Hebreum fontem translatio cuncta peruenit,' ideoque uobis et
      Graecum pandectem reliqui comprehensum in libris septuaginta quinque, qui continet
      quaterniones <supplied><gap/></supplied>, in armario supradicto octauo, ubi et alios Graecos
      diuersis opusculis necessario congregaui, ne quid sanctissimae instructioni uestrae
      necessarium deesse uideretur. Qui numerus duobus miraculis consecratur; nam et septuaginta
      quinque animae de terra Chanaan cum patriarcha Iacob fines Aegyptios intrauerunt, et
      septuaginta quinque annorum Abraham fuit, quando promissionem Domini laetus accepit.</p>
     <p><milestone unit="par" n="5"/> Restat nunc ut dicere festinemus, quemammodum in Scripturis
      diuinis librariorum uitia corrigere debeamus. Nam quid prodest multas transcurrere lectiones,
      et ea quae sunt probabiliter corrigenda nescire?</p>
     </div>
     <div type="cap" n="15">
      <head>XV. SVB QVA CAVTELA RELEGI DEBEAT CAELESTIS AVCTORITAS</head>
      <p><milestone unit="par" n="1"/> Vos igitur, qui diuinarum et saecularium litterarum
       cognitione polletis, et scientia uobis est ab usu communi reperire quod dissonat, tali modo
       sacras percurrite lectiones; a paucis enim doctisque faciendum est, quod simplici et minus
       eruditae congregationi noscitur esse praeparandum. Quapropter prius introite diligenter, et
       sic scriptorum delicta corrigite, ne iuste arguamini si praecipitanter alios emendare
       temptetis; istud enim genus emendationis, ut arbitror, ualde pulcherrimum est et
       doctissimorum hominum negotium gloriosum.</p>
      <p><milestone unit="par" n="2"/> In primis igitur idiomata Scripturae diuinae nulla
       praesumptione temeretis, ne cum ad intellectum communem quae dicta sunt trahere cupitis (quod
       absit) caelestium uerborum puritas dissipetur. Idiomata enim legis diuinae dicuntur propriae
       locutiones, quas communis usus non habere cognoscitur, ut est illud:</p>
      <p><hi rend="italic">Secundum innocentiam manuum mearum,</hi> uel<lb/>
       <hi rend="italic">De uultu tuo iudicium meum prodeat</hi>-<lb/>
       <hi rend="italic">Auribus percipe lacrimas meas,</hi> et<lb/>
       <hi rend="italic">Effundite coram illo corda uestra</hi>-<lb/>
       <hi rend="italic">Adhaesit anima mea post te</hi>-<lb/>
       <hi rend="italic">Multiplicasti locupletare eam</hi>-<lb/>
       <hi rend="italic">Ibi laetabimur in id ipsum,</hi> et<lb/>
       <hi rend="italic">Inclinauit ex hoc in hoc</hi>-<lb/>
       <hi rend="italic">Misit Moysen seruum suum, et Aaron quem elegit ipsum</hi>-<lb/>
       <hi rend="italic">Defecerunt oculi mei in | eloquium tuum</hi>-<lb/>
       <hi rend="italic">Fiat manus tua ut saluum me faciat.</hi><lb/> Haec et his similia, quae
       nimis probantur esse numerosa, licet communis usus refugiat, tamen ne dissipari liceat,
       auctoritas illa procul dubio sancta commendat. Quod si ea latius nosse desideratis, legite
       sancti Augustini septem libros <hi rend="italic">de Modis locutionum</hi>, quos fecit de
       quinque libris Moysi et uno Iesu Naue et altero Iudicum, et tunc de tali re poteritis
       abundantissima largitate satiari. In sequenti uero auctoritate uobis similia reperire
       copiosissime subiacebit.</p>
      <p><milestone unit="par" n="3"/> Hebrea uero quaedam nomina hominum uel locorum nulla
       declinatione frangatis; seruetur in eis linguae suae decora sinceritas. Illas tantum litteras
       commutemus, quae uocabuli ipsius possunt exprimere qualitatem, quoniam interpretatione
       nominis sui unum quodque eorum magno sacramento rei alicuius constat appositum, ut est <hi
        rend="italic">Seth</hi>, <hi rend="italic">Enoch</hi>, <hi rend="italic">Lamech</hi>, <hi
        rend="italic">Noe</hi>, <hi rend="italic">Sem Cham</hi> et <hi rend="italic">Iafeth</hi>,
        <hi rend="italic">Aaron</hi>, <hi rend="italic">Dauid</hi> et his similia. Locorum autem
       nomina, ut est <hi rend="italic">Sion</hi>, <hi rend="italic">Choreb</hi>, <hi rend="italic"
        >Geon</hi>, <hi rend="italic">Hermon</hi> uel his similia, pari deuotione linquamus.</p>
      <p><milestone unit="par" n="4"/> Tertio res quae in bono et in malo ponuntur non sunt
       ullatenus temerandae, ut <hi rend="italic">mons</hi>, <hi rend="italic">leo</hi>, <hi
        rend="italic">cedrus</hi>, <hi rend="italic">catulus leonis</hi>, <hi rend="italic"
        >clamor</hi>, <hi rend="italic">homo</hi>, <hi rend="italic">fructus</hi>, <hi rend="italic"
        >calix</hi>, <hi rend="italic">uitulus</hi>, <hi rend="italic">pastor</hi>, <hi
        rend="italic">thesaurus</hi>, <hi rend="italic">uermis</hi>, <hi rend="italic">canis</hi> et
       his similia. Nec illa nomina mutanda sunt, quae pro aliis nominibus apponuntur, ut:</p>
      <p><hi rend="italic">Satanas</hi> qui a recto calle discedit-<lb/>
       <hi rend="italic">manus lauare</hi> significat non esse participem-<lb/> quod <hi
        rend="italic">pedes</hi> pro actu ponuntur-<lb/> quod frequenter <hi rend="italic"
        >expectationem</hi> pro spe ponit-<lb/>
       <hi rend="italic">semel</hi> pro incommutabili sententia denuntiatur-<lb/>
       <hi rend="italic">iurare</hi> Deum pro confirmare dicitur.<lb/> Ista enim ab expositoribus
       nobis aperienda desideremus; non aliquid eorum sacrilega uoluntate truncemus.</p>
      <p><milestone unit="par" n="5"/> Nec illa uerba tangenda sunt, quae interdum contra artem
       quidem humanam posita reperiuntur, sed auctoritate multorum codicum uindicantur. Corrumpi
       siquidem nequeunt, quae inspirante Domino dicta noscuntur, ut est:</p>
      <p><hi rend="italic">Obliti non sumus te</hi>, et illud<lb/>
       <hi rend="italic">Viri sanguinum et dolosi</hi>-<lb/>
       <hi rend="italic">Fabricatus est templum</hi>, et<lb/>
       <hi rend="italic">Radetur caput suum</hi>, et<lb/>
       <hi rend="italic">Inflabitur uentrem</hi> pro <hi rend="italic">inflabitur uentre</hi>-<lb/>
       <hi rend="italic">Viri uiri si praeuaricata fuerit uxor eius</hi>, et<lb/>
       <hi rend="italic">Imponent super altare omnia uasa eius in quibus ministrant in ipsis</hi>-<lb/>
       <hi rend="italic">Terra in qua habitant in ea</hi>, et<lb/>
       <hi rend="italic">Protulerunt exploratores pauorem terrae quam explorauerant eam</hi>-<lb/>
       <hi rend="italic">De manu canis unicam meam</hi>, et<lb/>
       <hi rend="italic">Flumina plaudebunt manibus in se</hi>-<lb/>
       <hi rend="italic">Tunc exultabunt omnia ligna siluarum</hi>.<lb/></p>
      <p><milestone unit="par" n="6"/> Et quoniam interdum casus generaque nominum uel temporum
       humanis regulis nequeunt conuenire, sed tamen eorum usum ecclesiasticus consensus
       amplectitur, duorum uel trium priscorum emendatorumque codicum auctoritas inquiratur,
       -scriptum est enim <hi rend="italic">In ore duorum uel trium stabit omne uerbum</hi>, -et
       praesumi non liceat, quod diuino uindicatur eloquio; ut est in psalmo uigesimo primo <hi
        rend="italic">Populo qui nascetur, quem fecit Dominus</hi>, et illud Euangelii, <hi
        rend="italic">Euntes docete omnes gentes, baptizantes eos in nomine Patris et Filii et
        Spiritus sancti</hi>, similiter et in centesimo quadragesimo tertio psalmo <hi rend="italic"
        >Beatus populus, cuius est Dominus Deus eorum</hi>, et his similia.</p>
      <p><milestone unit="par" n="7"/> Regulas igitur elocutionum Latinorum, id est quadrigam
       Messii, omnimodis non sequaris, ubi tamen priscorum codicum auctoritate conuinceris; expedit
       enim interdum praetermittere humanarum formulas dictionum, et diuini magis eloquii custodire
       mensuram. In prosa caput uersus heroici finemque non corrigas; quinque longas totidemque
       breues non audeas improbare; trocheum triplicem laudabilis neglectus abscondat. Meotacismos
       et hiatus uocalium omnino derelinque, quoniam hic locum habere non possunt quae doctores
       litterarum liberalium regulariter custodire noscuntur. Istud enim inter humanas dictiones
       conuenit praecaueri; in diuinis autem eloquiis tales compositiones nullatenus accusantur.
       Maneat ubique incorrupta locutio quae Deo placuisse cognoscitur, ita ut fulgore suo niteat,
       non humano desiderio carpienda subiaceat. Haec enim et simplices suauiter instruit, et doctos
       pro sua reuerentia decenter oblectat.</p>
      <p><milestone unit="par" n="8"/> Post superiorem igitur diuisionem, ubi diximus idiomata legis
       diuinae non esse tangenda, uel cetera quae sequuntur, locus ammonet more maiorum hanc quoque
       ponere subdiuisionem, ut ad particulas partium distinctius uenire debeamus. Vnde enim
       doctissimus Aristoteles <hi rend="italic">Perihermenias</hi> suas ad liquidum perducere
       potuisset, nisi diuisionum et subdiuisionum iterumque particularium diuisionum ordine
       custodito cuncta tractasset? Quem secuti nunc dicimus in quibus litteris sunt librariorum
       uitia corrigenda.</p>
      <p><milestone unit="par" n="9"/> In uerbis quae accusatiuis et ablatiuis praepositionibus
       seruiunt, situm motumque diligenter obserua, quoniam librarii grammaticae artis expertes ibi
       maxime probantur errare; nam si M litteram inconuenienter addas aut demas, dictio tota
       confusa est. Casus uero nominum, exceptis monoptotis, declinationesque uerborum quae
       defectiua non sunt, totasque partes orationis – ubi tamen sacra non impugnat auctoritas –
       considera diligenter, suisque locis aptata custodi, ne locutionis ordine permixto totum (quod
       absit) possideat indecora confusio. B pro V, V pro B, O pro V, N pro M contra orthographiae
       praecepta uitiose positas non relinquas; aspirationem uero superfluam deme aut adice
       competenter. Casus nominum temporaque uerborum, ubi tamen permitteris, custodi diligenter;
       reperies enim frequenter in auctoritate consuetudini dissona, quae tibi non liceat immutare.
       Sed in his emendatorum codicum seruetur exemplum; cetera uero quae sunt male praesumpta
       recorrige, quoniam antiquarii exinde potius probantur offendere, dum elocutioni Latinae
       linguae nesciunt seruire disposite. A in fine aduerbii non relinquas; A iterum casui genitiuo
       non subtrahas. Multa etiam respectu euphoniae propter subsequentes litteras probabiliter
       immutamus, ut <hi rend="italic">illuminatio</hi>, <hi rend="italic">irrisio</hi>, <hi
        rend="italic">immutabilis</hi>, <hi rend="italic">impius</hi>, <hi rend="italic"
        >improbus</hi>. R litteram <hi rend="italic">narrationi</hi> tolle superfluam; a <hi
        rend="italic">gnaro</hi> enim, id est scito seu perito, uenit nominis ista compositio. <hi
        rend="italic">Quod</hi>, cum pronomen est, per D non per T litteram; cum uero aduerbium
       numeri est, per T non per D litteram scribendum est. <hi rend="italic">Quicquam</hi>- C magis
       in prima syllaba ponendum est quam D propter euphoniam, quam praecipimur sequi. Quid plura?
       Secundum regulas artigraphorum quae tamen sunt emendanda percurre, ne articulatae uocis
       pulchra modulatio peregrinis litteris maculata absona potius et indecora reddatur.</p>
      <p><milestone unit="par" n="10"/> Orthographos priscos frequenter relege, quos ego inferius
       titulo trigesimo, ubi de antiquariis legitur, propter notitiam librariorum utiliter
       instruendam deflorandos esse iudicaui, et extrinsecus huic libro <hi rend="italic">de
        Orthographia</hi> titulum dedi. Ita contingit ut et istud studioso prosit legere, ubi
       cognoscit quae in Scripturis sanctis minime debeat uiolare, et illud necessario latius
       discitur, ubi generaliter praesumpta uitia corrigantur.</p>
      <p><milestone unit="par" n="11"/> Quod si tamen aliqua uerba reperiuntur absurde posita, aut
       ex his codicibus quos beatus Hieronymus in editione septuaginta interpretum emendauit, uel
       quos ipse ex Hebreo transtulit, intrepide corrigenda sunt; aut, sicut beatus Augustinus ait,
       recurratur ad Graecum pandectem, qui omnem legem diuinam dinoscitur habere collectam; uel,
       quibus possibile fuerit, Hebream scripturam uel eius doctores requirere non detrectent –
       decet enim ut, unde ad nos uenit salutaris translatio, inde iterum redeat decora correctio.
       Merito enim Patribus nostris de hac re maxima cura fuit, ne tunica Domini Saluatoris, quam
       truculentis militibus scindere non licuit, lectoribus subiaceat imperitis. Audiat Spiritus
       sanctus sincerissima quae donauit, recipiat illibata quae contulit; tunc nos fideles sibi
       esse cognoscit, si dicta ipsius nulla praesumptione carpamus. Nam quemammodum saluari
       uolumus, si (quod dictu nefas est) remedium salutare pro nostra uoluntate rumpamus?</p>
      <p><milestone unit="par" n="12"/> Sed ut his omnibus addere uidearis ornatum, posituras, quas
       Graeci <hi rend="italic">thesis</hi> uocant, id est puncta breuissima pariter et rotunda -
       praeter translationem sancti Hieronymi, quae colis et commatibus ordinata consistit, unde et
       in praefatione iam dictum est – singulis quibusque pone capitibus, quoniam illustrem et
       planissimam faciunt orationem quando, sicut inferius exponitur, suis locis aptata
       resplendent. Quale est enim inoffenso gradu per sensus ire sanctissimos, uenasque
       praeceptorum saluberrimas subtiliter introire; terminos suos modulatae uoci competenter
       affigere, totamque dictionem sic per membra diuidere ut suis partibus considerata
       pulchrescant! Nam si corpus nostrum indiget per membra cognosci, cur lectio cum suis partibus
       uideatur confusa derelinqui? Istae siquidem positurae seu puncta quasi quaedam uiae sunt
       sensuum et lumina dictionum, quae sic lectores dociles faciunt tamquam si clarissimis
       expositoribus imbuantur. Prima est media, secunda subdistinctio, tertia plena; quas a
       maioribus nostris ideo constat inuentas, ut spiritus longa dictione fatigatus uires suas per
       spatia discreta resumeret. Quas si mauis cupidus lector agnoscere, Donatum lege, qui te
       possit de hac re breui compendio diligenter instruere. Has distinctiones in Psalterio
       archetypo nos posuisse retinemus, cuius obscuritates talibus remediis ex maxima parte Domino
       praestante lucidauimus.</p>
      <p><milestone unit="par" n="13"/> Ita septenarius numerus ab utraque parte completus est, ut a
       quibus rebus abstineamus et quas res emendare in auctoritate praesumamus, sicut opinor,
       euidenter appareat. Quod si tamen hoc desiderium et alio modo potuerit adiuuari, adiciatur
       studiis uestris, ne more humanitatis nos aliquid necessarium praetermisisse uideamur.</p>
      <p><milestone unit="par" n="14"/> Nunc quemammodum extra auctoritatem reliquas lectiones
       debeamus emendare dicendum est. Commenta legis diuinae, epistulas, sermones librosque
       priscorum unus quis emendator sic legat, ut correctiones eorum magistris consociet
       saecularium litterarum, et ubicumque paragrammata in disertis hominibus reperta fuerint,
       intrepidus uitiosa recorrigat, quoniam uiri suprascripti sic dicta sua composuisse credendi
       sunt, ut regulas artis grammaticae quas didicerant custodisse iudicentur. Epistulae quoque
       Patrum, sermones et libri diuersorum necnon et omeliae uel cum hereticis altercationes
       fidelium, quoniam diuersa loca Scripturae diuinae suauiter ac diligenter aperiunt, magno
       studio relegantur, quatenus in ecclesia Domini quasi quibusdam lampadibus competenter
       accensis totum nitidum, totum splendidum Domino praestante colluceat. Si quid tamen in eis ad
       Scripturas diuinas exponendas conueniens inuenitur, non dubitetis sociare uoluminibus
       diuinis, sicut et nos in libris Regum fecisse cognoscimur. Multa enim reperiuntur a
       probatissimis hominibus per occasionem alterius operis latius de libris dicta diuinis, quae
       auctoritati uidelicet sacrae competenter aptantur. Vnde supplico ut quod nos parua legendo
       minus explicare potuimus, uos copiosissima lectione saginati tam de istis codicibus quos
       relinquimus quam quos potueritis feliciter inuenire perfectius in Christi nomine
       compleatis.</p>
      <p><milestone unit="par" n="15"/> Precor etiam uos, qui tamen emendare praesumitis, ut
       superadiectas litteras ita pulcherrimas facere debeatis, ut potius ab antiquariis scriptae
       fuisse iudicentur. Non enim in illo decore quicquam turpe conuenit inueniri, quod postea
       studiosorum oculos uideatur offendere. Considerate igitur qualis uobis causa commissa sit,
       utilitas Christianorum, thesaurus ecclesiae, lumen animarum. Studete ergo ne qua remaneat in
       ueritate mendositas, in puritate falsitas, in integritate peruersitas litterarum.</p>
      <p><milestone unit="par" n="16"/> Sed quoniam nouem codices legis diuinae prima fronte
       posuimus eorumque introductores cum expositoribus suis iuuante Domino quanta ualuimus
       curiositate memorauimus, ad postremum tres diuisiones a maioribus datas totius legis diuinae
       tetigimus, deinde adiecimus quemammodum emendari caute debeat caelestis auctoritas ne
       discerperetur praesumpta licentia aut traderetur sequentium manibus indecora confusio, nunc
       de uirtute lectionis diuinae est omnimodis disserendum, ut sua quaeque loca propria dulcedine
       farciantur.</p>
     </div>

     <div type="cap" n="16">
      <head>XVI. DE VIRTVTE SCRIPTVRAE DIVINAE</head>
      <p><milestone unit="par" n="1"/> Intuemini, sodales egregii, quam mirabilis, quam dulcis in
       Scripturis diuinis decurrit ordo dictorum, desiderium semper excrescens, satietas sine fine,
       esuries gloriosa beatorum, ubi nimietas non arguitur sed magis importunitas crebra laudatur –
       merito, quando et notitia rerum salutarium inde discitur, et credentibus atque eadem
       operantibus aeterna uita praestatur. Praeterita sine falsitate describunt, praesentia plus
       quam quod uidentur ostendunt, futura quasi iam perfecta narrantur: ubique in eis ueritas
       regnat, ubique diuina uirtus irradiat, ubique panduntur humano generi profutura. Et dum haec
       ita se habeant in terris, nobis pro captu ingenii parabolis et propositionibus sumptis
       caelestis ueritas intimatur, sicut ipse in septuagesimo septimo psalmo testatur, <hi
        rend="italic">Aperiam in parabolis os meum, loquar propositiones ab initio</hi>. Tradunt
       etiam nobis, ut munera cuncta uincantur, sanctae Trinitatis adorabilem cognitionem, quam per
       tot saeculorum tractus idolis dedita caeca et flebilis ignorauit humanitas – Patrem scilicet,
       Filium et Spiritum sanctum, unum Deum, creaturarum omnium conditorem atque rectorem, facere
        <hi rend="italic">quae uult in caelo et in terra.</hi> Cuius si pietatem quaeris, audi
       breuiter comprehensum, <hi rend="italic">Adiutor in opportunitatibus, in tribulatione</hi>:
       si potentiam, ausculta <hi rend="italic">Et quis resistit potestati tuae?</hi> Si iustitiam,
       lege <hi rend="italic">Qui iudicabit orbem terrae in aequitate.</hi> Nam et ubique esse totum
       Deum manifestissime declaratur, dicente Psalmographo: <hi rend="italic">Quo ibo ab spiritu
        tuo, et a facie tua quo fugiam? Si ascendero in caelum, tu illic es; si descendero in
        infernum ades</hi>, et cetera quae de illa maiestate sacris lectionibus continentur.</p>
      <p><milestone unit="par" n="2"/> Istas siquidem litteras non ratio humana repperit, sed
       hominibus sanctis uirtus caelestis infudit; quas tunc bene datur intellegi, quando eas uera
       et utilia praedicare mens deuota crediderit. Quid enim in illis litteris utilitatis et
       suauitatis non inuenies, si purissimo lumine mentis intendas? Lectio cuncta uirtutum est,
       uerbum non inaniter cadens, nec tardat effectus quod promittit affatus, oboedientibus
       conferens aeternam salutem, superbis restituens perenne supplicium. Atque ideo eam non solum
       audire sed implere sanctis operibus commonemur; modo siquidem caritatem Dei et proximi monet,
       modo ut saeculi peritura contemnas insinuat, modo ut illam patriam recorderis in qua es
       perpetue mansurus infundit, patientiam monet, spem tribuit, humilitatem proficuam laudat,
       superbiam ruinosam semper accusat, pias elemosinas creberrime fieri persuadet. Tunc quod
       supra omnes pietates indulgentissimum est, acceptam sibi paenitentiam Iudex ipse testatur,
       quando etiam uerba quibus rogetur clementissimus Redemptor indulget, terret ut corrigat,
       iudicium minatur ut parcat, et sic nos praecipit uiuere ut piis angelis mereamur esse
       consortes, fiatque illud in nobis quod nimis suaue atque perpetuum est, <hi rend="italic">ut
        sit Deus omnia in omnibus</hi>; deinde ut <hi rend="italic">eum uideamus sicuti est</hi>, et
       sic de gioriae ipsius copia compleamur, ut nulla ulterius indigentiae sterilitate fatigemur.
       Talibus ergo iussis quis parere non ambiat, nisi qui omnimodo in aeternum perire festinat?
       Vltra omnes dementias est Redemptoris sui iussa neglegere, et crudelissimi hostis uota
       complere. Quot uerba, tot praemia; quot sententiae, totidem ultiones! Nihil uacat ab utili
       doctrina, nisi cum silet lingua magnalia. O si nunquam cessaretur a talibus! Peccatis
       profecto tolleretur locus, si otiosum tempus non haberet mens inquieta mortalium.</p>
      <p><milestone unit="par" n="3"/> His beneficiis larga pietate collatis, addita est nobis
       sanctae Trinitatis adorabilis et ueneranda cognitio: quod uitae genus peccatis mortua
       gentilitas funditus ignorabat. Restat nunc ut memoriam faciamus illorum qui libris suis
       aliquid uenerabiliter de sancta Trinitate dixerunt. Ad confirmationem igitur fidei nostrae et
       hereticorum praecauendas insidias legendi sunt tredecim libri beati Hilarii, quos de sancta
       Trinitate profunda et disertissima nimis oratione conscripsit. Sancti quoque Ambrosii quos de
       eadem re ad Gratianum principem multo claros et uenuste compositos designauit, deinde sancti
       Augustini quindecim libri, quos idem de Trinitate mirabili profunditate conscripsit, curiosa
       uobis intentione meditandi sunt. Si quis uero de Patre et Filio et Spiritu sancto aliquid
       summatim praeoptat attingere, nec se mauult longa lectione fatigare, legat Nicetae episcopi
       librum quem <hi rend="italic">de Fide</hi> conscripsit, et doctrinae caelestis claritate
       completus in contemplationem diuinam compendiosa breuitate perducitur; qui uoluminibus sancti
       Ambrosii sociatus est, quos ad Gratianum principem destinauit. O inaestimabilis pietas
       uirtusque Creatoris! <hi rend="italic">Aperti sunt caeli</hi>, sancta Trinitas cordibus
       fidelium patefacta resplenduit, et paganitas, quae honorem occupauerat alienum, a uero Domino
       confutata discessit.</p>
      <p><milestone unit="par" n="4"/> Vtiles etiam sunt ad instructionem ecclesiasticae disciplinae
       memorati sancti Ambrosii <hi rend="italic">de Officiis</hi> melliflui libri tres, necnon et
       beati Augustini <hi rend="italic">de Vera Religione</hi> liber unus et <hi rend="italic">de
        Doctrina Christiana</hi> libri quattuor; item eiusdem liber unus quem <hi rend="italic">de
        Agone Christiano</hi> composuit, maxime uobis necessarius qui calcato saeculo desudatis in
       certamine Christiano. Similiter etiam liber eiusdem quasi philosophiae moralis, quem pro
       moribus instituendis atque corrigendis ex diuina auctoritate collegit <hi rend="italic"
        >Speculum</hi>que nominauit, magna intentione legendus est. Nam et sancti Augustini uiginti
       duos libros quos <hi rend="italic">de Dei Ciuitate</hi> confecit, infastidibili sedulitate
       curramus, ubi et Babylonia confusa, ciuitas diaboli, et splendida Hierusalem, urbs Domini
       Christi, in hominum conuersatione competenti diuersitate monstratae sunt. Scripsit etiam
       quinque quaestiones de nouo Testamento ad Honoratum presbyterum, et octoginta tres alias
       mirifica deliberatione formatas. Si quis autem dicta sua diligenti cupit examinatione purgare
       nec incauta temeritate delinquere, duos libros <hi rend="italic">Retractationum sancti</hi>
       Augustini studiosa lectione percurrat, unde et se comat imitando, et agnoscit quantam
       sapientiae copiam beatissimo Patri indulgentia diuina contulerit, ut quem nemo poterat
       fortasse reprehendere, ipse se uideatur cautissima retractatione corrigere. Longum est illius
       uiri singula quaeque memorare, dum de eius opusculis indicatis codex non paruus existat, qui
       quamlibet dicta ipsius breuiter commemoret, tamen in numerosas progressus est paginas
       lectionum.</p>
     </div>

     <div type="cap" n="17">
      <head>XVII. DE HISTORICIS CHRISTIANIS</head>
      <p><milestone unit="par" n="1"/> Habent etiam post tractatores diuersos relatores temporum et
       studia Christiana, qui ecclesiastica grauitate compositi per uicissitudines rerum
       mutabilitatesque regnorum lacteo quidem sed cautissimo nitore decurrunt. Qui cum res
       ecclesiasticas referant, et uicissitudines accidentes per tempora diuersa describant, necesse
       est ut sensus legentium rebus caelestibus semper erudiant, quando nihil ad fortuitos casus,
       nihil ad deorum potestates infirmas, ut gentiles fecerunt, sed arbitrio Creatoris applicare
       ueraciter uniuersa contendunt. – Vt est Ioseppus, paene secundus Liuius, in libris <hi
        rend="italic">Antiquitatum Iudaicorum</hi> late diffusus, quem pater Hieronymus, scribens ad
       Lucinum Betticum, propter magnitudinem prolixi operis a se perhibet non potuisse transferri.
       Hunc tamen ab amicis nostris, quoniam est subtilis nimis et multiplex, magno labore in libris
       uiginti duobus conuerti fecimus in Latinum. Qui etiam et alios septem libros <hi
        rend="italic">Captiuitatis Iudaicae</hi> mirabili nitore conscripsit, quam translationem
       alii Hieronymo, alii Ambrosio, alii deputant Rufino; quae dum talibus uiris ascribitur,
       omnino dictionis eximia merita declarantur. Post haec autem legenda est historia quae ab
       Eusebio quidem decem uoluminibus Graeco sermone conscripta, a Rufino autem cum adiectione
       temporum quae secuta sunt undecim libris monstratur explicita. Post historiam uero Eusebii
       apud Graecos Socrates, Sozomenus et Theodoritus sequentia conscripserunt; quos a uiro
       disertissimo Epiphanio in uno corpore duodecim libris fecimus Deo auxiliante transferri, ne
       insultet habere se facunda Graecia necessarium, quod uobis iudicet esse subtractum. Orosius
       quoque, Christianorum temporum paganorumque collator, praesto uobis est, si eum legere
       uolueritis. Marcellinus etiam, quattuor libros de temporum qualitatibus et positionibus
       locorum pulcherrima proprietate conficiens, itineris sui tramitem laudabiliter percurrit;
       quem uobis pariter dereliqui.</p>
      <p><milestone unit="par" n="2"/> Chronica uero, quae sunt imagines historiarum breuissimaeque
       commemorationes temporum, scripsit Graece Eusebius; quae transtulit Hieronymus in Latinum, et
       usque ad tempora sua deduxit eximie. Hunc subsecutus est suprascriptus Marcellinus
       Illyricianus, qui adhuc patricii Iustiniani fertur egisse cancellos, sed meliore conditione
       deuotus a tempore <supplied>Theodosii</supplied> principis usque ad fores imperii triumphalis
       Augusti Iustiniani opus suum Domino iuuante perduxit, ut qui ante fuit in obsequio suscepto
       gratus, postea ipsius imperio copiose amantissimus appareret. Sanctus quoque Prosper chronica
       ab Adam ad Gensirici tempora et urbis depredationem usque perduxit. Forte inueniatis et alios
       subsequentes, quia non desunt scriptores temporum, cum saecula sibi iugiter peracta
       succedant. Sed cum te de memoratis rebus, diligens lector, expleueris, ingeniumque tuum
       diuina fuerit luce radiatum, lege librum <hi rend="italic">de Viris illustribus</hi> sancti
       Hieronymi, ubi diuersos Patres atque opuscula eorum breuiter et honorauit et tetigit: deinde
       alterum Gennadii Massiliensis, qui idem de scriptoribus legis diuinae, quos studiose
       perquisiuerat, certissimus indicauit. Hos in uno corpore sociatos dereliqui, ne per diuersos
       codices cognoscendae rei tarditas afferatur.</p>
      <p><milestone unit="par" n="3"/> Sequuntur enim multarum lectionum uenerabilium conditores.
       Modo enim doctissimi uiri aut libros diuina inspiratione conficiunt, aut inuicem se
       epistularum gratia consolantur, aut populos dulcissimo sermone deliniunt, aut cum hereticis
       uiuacissima nimis altercatione confligunt, ita ut quidam eorum singulari certamine
       controuersias subeant, et iudicibus mediis gloriosa disceptatione confligant. Sic, cum prauus
       quisque destruitur, praestante Domino fidelissimus inde solidatur. Tunc in illo choro
       sanctissimo atque facundissimo Patrum tibi eligere poteris, cum quo suauissime colloquaris.
       Difficile quoque dictu est, quam frequenti occasione reperta Scripturas sanctas locis
       aptissimis potenter aperiant, ut subito transiens discas, quod te neglegenter praeterisse
       cognoscis. Testes sunt doctissimi uiri diuersa laude praecipui, quibus uelut stellis
       micantibus caelum fulget ecclesiae.</p>
     </div>

     <div type="cap" n="18">
      <head>XVIII. DE SANCTO HILARIO</head>
      <p>Inter quos sanctus Hilarius Pictauiensis episcopus nimia profunditate subtilis et
       cautissimus disputator incedit, altasque diuinarum Scripturarum abyssus in medium reuerenter
       adducens, facit praestante Deo illuminata mente conspici, quae prius parabolis uelabantur
       obscuris.</p>
     </div>

     <div type="cap" n="19">
      <head>XVIIII. DE SANCTO CIPRIANO</head>
      <p>Impossibile est omnino complecti, quantum inter alios scriptores (praeter iterationem
       baptismatis, quam usus atque ratio repudiauit ecclesiae) conferat beatissimus Cyprianus,
       uelut oleum decurrens in omnem suauitatem, lingua composita declamator insignis doctorque
       mirabilis. Quantos enim ille dubitantes non pertulit labi, lapsos uero firmissima
       praedicatione solidauit, confessores ad martyrium usque perduxit! Et ne minor esset
       praedicationibus suis, ipse quoque martyrii corona Domino praestante decoratus est. Nam inter
       alia quae nobis facundiae suae clara monumenta dereliquit, in expositione orationis
       dominicae, quae contra subripientia uitia uelut inuictus clypeus semper opponitur, libellum
       declamatoria uenustate conscripsit.</p>
     </div>

     <div type="cap" n="20">
      <head>XX. DE SANCTO AMBROSIO</head>
      <p>Sanctus quoque Ambrosius, lactei sermonis emanator, cum grauitate acutus, inuiolenta
       persuasione dulcissimus, cui fuit aequalis doctrina cum uita, quando ei non paruis miraculis
       gratia diuinitatis arrisit<supplied><gap/></supplied></p>
     </div>

     <div type="cap" n="21">
      <head>XXI. DE SANCTO HIERONYMO</head>
      <p><milestone unit="par" n="1"/> Beatus etiam Hieronymus, Latinae linguae dilatator eximius,
       -qui nobis in translatione diuinae Scripturae tantum praestitit, ut ad Hebreum fontem paene
       non egeamus accedere, quando nos facundiae suae multa cognoscitur ubertate satiasse, -
       plurimis libris, copiosis epistulis fecit beatos, quibus scribere Domino praestante dignatus
       est. Planus, doctus, dulcis parata copia sermonum ad quamcumque partem conuertit ingenium:
       modo humilibus suauiter blanditur, modo superborum colla confringit, modo derogatoribus suis
       uicem necessaria mordacitate restituens, modo uirginitatem praedicans, modo matrimonia casta
       defendens, modo uirtutum certamina gloriosa collaudans, modo lapsus in clericis atque
       monachis prauitatis accusans. Sed tamen, ubicumque se locus attulit, gentilium exempla
       dulcissima uarietate permiscuit, totum explicans, totum exornans, et per diuersa
       disputationum genera disertus semper et aequalis incedens. Nam cum aliquos libros magna
       ubertate protendat, tamen pro dulcedine dictorum finis eius semper ingratus est. Quem in
       Bethleem habitasse, otiosum fuisse non arbitror, nisi ut in terra illa miraculorum ad instar
       solis eius quoque ab Oriente nobis lamparet eloquium.</p>
      <p><milestone unit="par" n="2"/> Is epistulam suam ad Paulinum ex senatore presbyterum
       mirificam destinauit, docens quemammodum Scripturas diuinas adhibita cautela perlegeret, ubi
       breuiter uirtutem uniuscuiusque libri ueteris et noui Testamenti mirabiliter indicauit. Quem
       si ante repperissem, eloquentiae ipsius cedens contentus fortasse fueram de eadem parte nihil
       dicere. Sed quia et ille alia et nos diuersa in opere iam confecto Domino largiente
       conscripseramus, credo quod lector diligens et in hoc opusculo non inutiliter occupetur. Ille
       enim scripsit ad diuinae legis nouum lectorem, qui tamen erat litteris saecularibus eruditus,
       ut etiam librum de Theodosio principe prudenter ornateque confecerit; nec illa tempestate, ut
       datur intellegi, tantos scriptores suae partis habuit, quos eum in ordinem legere commoneret,
       quoniam illo tempore milites Christi in gymnasio legis diuinae salutari adhuc sudore
       laborabant, inter quos et ipse postea multa conscripsit. Nobis uero fuit causa diuersa,
       primum quod ad fratres simplices et impolitos scripsimus instruendos, ut per multos auctores,
       qui iam nostra aetate declarati sunt, caelestium Scripturarum plenitudine compleantur, ut non
       tam ex nobis, qui huius rei pauperes sumus, quam ex copiosis et antiquis Patribus
       laudabiliter imbuantur. Sed ne aliquid eis deesse possit, qui ad studia huius saeculi non
       fuerunt, tam de artibus quam de disciplinis saecularium litterarum in secundo uolumine
       breuiter credidimus ammonendos, ut simplicibus uiris famuletur et mundanarum peritia
       litterarum, quae praeter additamenta quorundam doctorum ab Scripturis diuinis cognoscitur
       esse progressa. Ita fit ut nec uituperatio de noua praesumptione nos carpiat, et de paruulo
       nimis obsequio gratiae forsitan momenta proueniant.</p>
     </div>

     <div type="cap" n="22">
      <head>XXII. DE SANCTO AVGVSTINO</head>
      <p>Ipse etiam doctor eximius beatissimus Augustinus, debellator hereticorum, defensor fidelium
       et famosorum palma certaminum, in quibusdam libris nimia difficultate reconditus, in
       quibusdam sic est planissimus, ut etiam paruulis probetur acceptus; cuius aperta suauia sunt,
       obscura uero magnis utilitatibus farcita pinguescunt. Huius autem ingenii uiuacitatem si quis
       nosse desiderat, libros ipsius <hi rend="italic">Confessionum</hi> legat, ubi se refert omnes
       mathematicas disciplinas sine magistro comprehendisse, quas aliis sub doctis expositoribus
       uix datur attingere. Symbolum quoque nostrum, uadem fidei, testimonium recti cordis,
       promissionis insolubile sacramentum, frequenti expositione patefecit, ut profundius
       intellegentes illa quae credere nos profitemur, cautissime promissa seruemus. Legendus est
       etiam liber eiusdem, ubi diuersas hereses post Epiphanium pontificem compendiosa breuitate
       complexus est, quando nullius sanae mentis acquiescit ingenium in illas cautes incedere in
       quas alterum cognouerint pertulisse naufragium. Illorum siquidem sensus omnino cauendus est,
       quos prouida damnauit ecclesia, et si quid tale modo praesumitur, cauta nimis obseruatione
       declinetur.</p>
     </div>

     <div type="cap" n="23">
      <head>XXIII. DE ABBA EVGIPPIO ET ABBA DIONISIO</head>
      <p><milestone unit="par" n="1"/> Conuenit etiam ut presbyteri Eugippii opera necessaria legere
       debeatis, quem nos quoque uidimus, uirum quidem non usque adeo saecularibus litteris
       eruditum, sed Scripturarum diuinarum lectione plenissimum. Hic ad parentem nostram Probam,
       uirginem sacram, ex operibus sancti Augustini ualde altissimas quaestiones ac sententias
       diuersasque res deflorans, in uno corpore necessaria nimis dispensatione collegit et in
       trecentis triginta octo capitulis collocauit. Qui codex, ut arbitror, utiliter legitur,
       quando in uno corpore diligentia studiosi uiri potuit recondi, quod in magna bibliotheca uix
       praeualet inueniri.</p>
      <p><milestone unit="par" n="2"/> Generat etiam hodieque catholica ecclesia uiros illustres
       probabilium dogmatum decore fulgentes. Fuit enim nostris temporibus et Dionisius monachus,
       Scytha natione sed moribus omnino Romanus, in utraque lingua ualde doctissimus, reddens
       actionibus suis quam in libris Domini legerat aequitatem. Scripturas diuinas tanta
       curiositate discusserat atque intellexerat, ut, undecumque interrogatus fuisset, paratum
       haberet competens sine aliqua dilatione responsum. Qui mecum dialecticam legit, et in exemplo
       gloriosi magisterii plurimos annos uitam suam Domino praestante transegit. Pudet me de
       consorte dicere, quod in me nequeo reperire. Fuit enim in illo cum sapientia magna
       simplicitas, cum doctrina humilitas, cum facundia loquendi parcitas, ut in nullo se uel
       extremis famulis anteferret, cum dignus esset regum sine dubitatione colloquiis. Interueniat
       pro nobis qui nobiscum orare consueuerat, ut cuius hic sumus oratione suffulti, eius possimus
       nunc meritis adiuuari. Qui petitus ab Stephano, episcopo Salonitano, ex Graecis exemplaribus
       Canones ecclesiasticos moribus suis pares, ut erat planus atque disertus, magna eloquentiae
       luce composuit, quos hodie usu celeberrimo ecclesia Romana complectitur. Hos etiam oportet
       uos assidue legere, ne uideamini tam salutares ecclesiasticas regulas culpabiliter ignorare.
       Alia quoque multa ex Graeco transtulit in Latinum, quae utilitati possunt ecclesiasticae
       conuenire; qui tanta latinitatis et graecitatis peritia fungebatur, ut quoscumque libros
       Graecos in manibus acciperet, Latine sine offensione transcurreret, iterumque Latinos Attico
       sermone relegeret, ut crederes hoc esse conscriptum, quod os eius inoffensa uelocitate
       fundebat.</p>
      <p><milestone unit="par" n="3"/>Longum est de illo uiro cuncta retexere. Qui inter reliquas
       uirtutes hoc habuisse probatur eximium, ut, cum se totum Deo tradidisset, non aspernaretur
       saecularium conuersationibus interesse, castus nimium cum alienas cotidie uideret uxores,
       mitis cum furentium uaesano turbine pulsaretur. Fundebat lacrimas motus compunctione cum
       audiret garrula uerba laetitiae, ieiunabat sine exprobratione prandentium, et adeo conuiuiis
       gratanter intererat ut inter epulas corporales inquisitus spiritales semper copias exhiberet.
       Quod si tamen aliquando comederet, paruo quidem cibo sed tamen escis communibus utebatur.
       Vnde summum genus aestimo patientiae inter humanas esse delicias et abstinentiae custodire
       mensuram. Sed ut bona mentis eius infucata laude referamus, erat totus catholicus, totus
       paternis regulis perseueranter adiunctus, et quicquid possunt legentes per diuersos quaerere,
       in illius scientia cognoscebatur posse fulgere. Cuius nomini glorioso aliqua praui homines
       calumniose nituntur ingerere, unde sua uideantur errata aliquatenus excusare. Sed ille iam
       saeculi peruersitate derelicta, praestante Domino in ecclesiae pace susceptus, inter Dei
       famulos credendus est habere consortium.</p>
      <p><milestone unit="par" n="4"/> Dicerem adhuc fortasse reliqua de sancto uiro, quae nobis
       totius probationis ueritate comperta sunt. Sed necesse est ut propositum nostrum potius
       exsequamur, ne, cum simus debitores alterius promissionis, aliud diu referre importuna
       loquacitate uideamur. Et ut uobis in regulis fidei nulla possit nocere subreptio, legite quas
       habetis in promptu synodum Ephesenam et Calchedonensem necnon et <hi rend="italic"
        >Encyclia</hi>, id est epistulas confirmationis supradicti concilii; quae si diligenter
       excurritis, uersutiae improborum nulla uobis occasione praeualebunt.</p>
     </div>

     <div type="cap" n="24">
      <head>XXIIII. RECAPITVLATIO GENERALIS, QVO STVDIO SCRIPTVRA SANCTA LEGENDA SIT</head>
      <p><milestone unit="par" n="1"/> Demus itaque operam, et post introductorios libros
       auctoritatem cum expositoribus suis sedula intentione curramus, uiasque intellegentiae Patrum
       labore repertas pio studio subsequamur, non ad quaestiones inanissimas auida superfluitate
       tendamus. Quod dictum rationabiliter in tractatoribus probatissimis inuenitur, hoc procul
       dubio credamus esse diuinum; si quid dissonum aut discordans Patrum regulis contigerit
       inueniri, uitandum esse iudicemus. Origo enim saeuissimi erroris est in suspectis auctoribus
       amare totum, et sine iudicio defendere uelle quod inuenis; scriptum est enim <hi
        rend="italic">Omnia probate, quod bonum est tenete</hi>.</p>
      <p><milestone unit="par" n="2"/> Sed ut in summam quae sunt dicenda complectar, cuncta quae
       antiqui expositores probabiliter dixerunt, sollicita mente tenenda sunt; illa uero quae ab
       eis intractata relicta sunt, ne infructuoso labore fatigemur, primum rimanda sunt, quas
       uirtutes habeant aut ad quae nos instituta perducant, deinde quid nos uelint de se legendo
       contrahere. Nam licet textus planissimus esse uideatur et historica relatione reluceat, modo
       tamen aut iustitiam persuadet aut impietatem redarguit, aut tolerantiam praedicat aut uitia
       mobilitatis accusat, aut superbiam damnat aut bona humilitatis exaltat, aut impacatos
       reprimit aut caritate plenissimos consolatur, aut aliquid tale commemorat quo ad probos mores
       incitet et a nefariis cogitationibus respectu pietatis abducat. Deus enim si solis bonis
       praemia polliceretur, benignitas ipsius neglecta tepesceret; si uero malis iugiter minaretur
       exitium, desperatio salutis praecipitaret ad uitia. Et ideo pius Redemptor pro salute nostra
       utrumque moderatus est, ut et peccatores denuntiata poena terreat et bonis digna praemia
       compromittat.</p>
      <p><milestone unit="par" n="3"/> Quapropter ad intentiones librorum generaliter semper animus
       erigatur, mentemque nostram in illa contemplatione defigamus, quae non tantum auribus sonat
       sed oculis interioribus elucescit. Nam etsi simplex uideatur esse relatio, nihil uacuum nihil
       otiosum diuinis litteris continetur, sed semper ad utilitatem aliquam dicitur, quae
       rectissimis sensibus salubriter auriatur. Et ideo quando bona referuntur, ad imitationem
       protinus erigamur; quando facinora punienda narrantur, operari talia formidemus. Ita fit ut
       semper aliquid utilitatis adquiramus, si quapropter referuntur aduertimus.</p>
     </div>

     <div type="cap" n="25">
      <head>XXV. COSMOGRAPHOS LEGENDOS A MONACHIS</head>
      <p><milestone unit="par" n="1"/> Cosmographiae quoque notitiam uobis percurrendam esse non
       immerito suademus, ut loca singula, quae in libris sanctis legitis, in qua parte mundi sint
       posita euidenter cognoscere debeatis. Quod uobis proueniet absolute, si libellum Iulii
       Oratoris, quem uobis reliqui, studiose legere festinetis; qui maria, insulas, montes famosos,
       prouincias, ciuitates, flumina, gentes ita quadrifaria distinctione complexus est, ut paene
       nihil libro ipsi desit, quod ad cosmographiae notitiam cognoscitur pertinere. Marcellinus
       quoque, de quo iam dixi, pari cura legendus est; qui Constantinopolitanam ciuitatem et urbem
       Hierosolimorum quattuor libellis minutissima ratione descripsit.</p>
      <p><milestone unit="par" n="2"/> Deinde <hi rend="italic">Penacem</hi> Dionisii discite
       breuiter comprehensum, ut quod auribus in supradicto libro percipitis, paene oculis
       intuentibus uidere possitis. Tum si uos notitiae nobilis cura flammauerit, habetis Ptolomei
       codicem, qui sic omnia loca euidenter expressit, ut eum cunctarum regionum paene incolam
       fuisse iudicetis, eoque fiat ut uno loco positi, sicut monachos decet, animo percurratis quod
       aliquorum peregrinatio plurimo labore collegit.</p>
     </div>

     <div type="cap" n="26">
      <head>XXVI. DE NOTIS AFFIGENDIS</head>
      <p><milestone unit="par" n="1"/> Illud etiam indicandum esse curauimus, ut uos labor noster
       instrueret et qualicumque munusculo studium uestrae sanctitatis ornaret: praestante Domino
       quantum aut senes aut longa peregrinatione fatigatus relegere praeualui, quibusdam codicibus
       Patrum praesentes notas minio designatas, quae sunt indices codicum, singulis quibusque
       locis, ut arbitror, competenter impressi. Nam expositionibus Octateuchi hanc dedimus notam
       OCT, alteram Regum REG, tertiam Psalterii PSL, quartam Salomonis SAL, quintam Prophetarum
       PROP, sextam Agiographorum AGI, septimam Euangeliorum EV, octauam Epistulis Apostolorum AP,
       nonam Actibus Apostolorum et Apocalypsi AAA. Quas in primordiis codicum, quos tamen sub ipso
       studio transire praeualui, semper ascripsi, ut uos illas in textu positas sine ambiguitate
       possitis agnoscere, si paginas singulas studiosa mente curratis.</p>
      <p><milestone unit="par" n="2"/> Tunc si placet, qui tamen plurima lectione praesumitis, per
       tractatores probatissimos imitatio uobis facilis subiacebit. Ita fiet ut aliud inde genus
       expositionis acutissimum pulcherrimumque nascatur, et quod forsitan priores nostri in
       commentis suis minime dilucidauerunt, ibi aliquatenus reperiatur esse declaratum. -Idiomata
       quoque legis diuinae, id est, proprias dictiones, tali PP karactere signauimus, ut ubicumque
       reperta fuerint, uerba ipsa nulla praesumptione uiolentur.</p>
     </div>

     <div type="cap" n="27">
      <head>XXVII. DE SCHEMATIBVS AC DISCIPLINIS</head>
      <p><milestone unit="par" n="1"/> Illud quoque commonendum esse credidimus: quoniam tam
        <supplied>in</supplied> litteris sacris quam in expositoribus doctissimis multa per
       schemata, multa per definitiones, multa per artem grammaticam, multa per artem rhetoricam,
       multa per dialecticam, multa per disciplinam arithmeticam, multa per musicam, multa per
       disciplinam geometricam, multa per astronomicam intellegere possumus, non ab re est instituta
       saecularium magistrorum, artes scilicet ac disciplinas cum suis diuisionibus, in sequenti
       libro paucis attingere, quatenus et qui talia didicerunt breuiter ammoneantur, et qui latius
       legere fortasse minime potuerunt, aliquid exinde compendiosa breuitate cognoscant. Est enim
       rerum istarum procul dubio, sicut et Patribus nostris uisum est, utilis et non refugienda
       cognitio, quando eam in litteris sacris, tamquam in origine generalis perfectaeque
       sapientiae, ubique reperis esse diffusam. Nam cum ibi reddita fuerint atque monstrata, sensus
       noster ad intellegendum modis omnibus adiuuatur.</p>
      <p><milestone unit="par" n="2"/> Sit ergo antiquorum labor opus nostrum, ut, quae illi latius
       plurimis codicibus ediderunt, nos breuissime, sicut iam dictum est, secundo uolumine collecta
       pandamus, et quod illi ad exercendas uersutias diriuauerunt, nos ad ueritatis obsequia
       laudabili deuotione reuocemus; quatenus quae inde furtiue sublata sunt, in obsequium rectae
       intellegentiae honesta conditione reddantur. Opus quidem, ut arbitror, necessarium, sed
       considerata difficultate perarduum, in duobus libris comprehendere uelle diuinarum et
       humanarum fontes copiosissimos litterarum, ubi Sedulii uersus illi dicendi sunt:</p>
      <lg>
       <l>‘Grandia posco quidem, sed tu dare grandia nosti,</l>
       <l>quem magis offendit, quisquis sperando tepescit.’</l>
      </lg>
     </div>

     <div type="cap" n="28">
      <head>XXVIII. QVID LEGANT QVI SCRIPTVRAS LOGICAS INTROIRE NON POSSVNT</head>
      <p><milestone unit="par" n="1"/> Quod si quorundam simplicitas fratrum non potuerit quae sunt
       in sequenti libro deflorata cognoscere, quia paene breuitas omnis obscura est, sufficiat eis
       summatim earum rerum diuisiones, utilitates uirtutesque perpendere, ut ad agnoscendam legem
       diuinam feruida mentis intentione rapiantur. Per diuersos enim sanctissimos Patres inuenient,
       unde desiderium suum plenissima possint ubertate satiare. Tantum sit legendi sincerus
       affectus et intellegendi sobrium uotum; tunc salutaris assiduitas eruditos efficiat, quos in
       prima fronte profunditas lectionis exterruit.</p>
      <p><milestone unit="par" n="2"/> Sciamus tamen non in solis litteris positam esse prudentiam,
       sed perfectam sapientiam dare Deum <hi rend="italic">unicuique prout uult</hi>. Nam si tantum
       in litteris esset scientia rerum bonarum, qui litteras nesciunt utique rectam sapientiam non
       haberent. Sed cum multi agrammati ad uerum intellectum perueniant rectamque fidem percipiant
       caelitus aspiratam, dubium non est puris ac deuotis sensibus Deum concedere, quod eis iudicat
       expedire. Scriptum est enim: <hi rend="italic">Beatus homo quem tu erudieris, Domine, et de
        lege tua docueris eum</hi>. Quapropter actibus bonis et orationibus assiduis expetendum est,
       ut ad ueram fidem operasque sanctissimas, ubi est uita nostra perpetua, Domino comitante
       ueniamus. Legitur enim: <hi rend="italic">Nisi Dominus aedificauerit domum, in uano laborant
        qui aedificant eam</hi>.</p>
      <p><milestone unit="par" n="3"/> Verumtamen nec illud Patres sanctissimi decreuerunt, ut
       saecularium litterarum studia respuantur, quia non exinde minimum ad sacras Scripturas
       intellegendas sensus noster instruitur; si tamen, diuina gratia suffragante, notitia ipsarum
       rerum sobrie ac rationabiliter inquiratur, non ut in ipsis habeamus spem prouectus nostri,
       sed per ipsa transeuntes desideremus nobis <hi rend="italic">a Patre luminum</hi> proficuam
       salutaremque sapientiam debere concedi. Quanti enim philosophi haec solummodo lectitantes ad
       fontem sapientiae non uenerunt, et uero lumine priuati ignorantiae caecitate demersi sunt!
       Quoniam, sicut a quodam dictum est, numquam potest plenissime inuestigari, quod non per uiam
       suam quaeritur.</p>
      <p><milestone unit="par" n="4"/> Multi iterum Patres nostri talibus litteris eruditi et in
       lege Domini permanentes ad ueram sapientiam peruenerunt, sicut beatus Augustinus in libro <hi
        rend="italic">de Doctrina Christiana</hi> meminit, dicens: 'Nonne aspicimus quanto auro et
       argento et ueste suffarcinatus exierit de Aegypto Cyprianus, et doctor suauissimus et martyr
       beatissimus? Quanto Lactantius, quanto Victorinus, Optatus, Hilarius?' Nos addimus Ambrosium
       ipsumque Augustinum atque Hieronymum multosque alios 'innumerabiles Graecos'. Hoc etiam 'ipse
       fidelissimus Dei famulus Moyses fecit, de quo scriptum est quod <hi rend="italic"
        >eruditus</hi> fuerit <hi rend="italic">omni sapientia Aegyptiorum</hi>'. Quos nos imitantes
       cautissime quidem sed incunctanter utrasque doctrinas, si possumus, legere festinemus – quis
       enim audeat habere dubium, ubi uirorum talium multiplex praecedit exemplum? – scientes plane,
       sicut saepe iam dictum est, rectam ueramque sapientiam Dominum posse concedere, sicut ait
       liber Sapientiae: <hi rend="italic">Sapientia a Domino Deo est et cum ipso fuit semper et
        permanet in aeternum</hi>.</p>
      <p><milestone unit="par" n="5"/> Quapropter toto nisu, toto labore, totis desideriis
       exquiramus, ut ad tale tantumque munus Domino largiente peruenire mereamur. Hoc enim nobis
       est salutare, proficuum, gloriosum, perpetuum, quod nulla mors, nulla mobilitas, nulla
       separare possit obliuio, sed in illa suauitate patriae cum Domino faciet aeterna exultatione
       gaudere. Quod si alicui fratrum, ut meminit Vergilius,</p>
      <l>‘Frigidus obstiterit circum praecordia sanguis,’</l>
      <p>ut nec humanis nec diuinis litteris perfecte possit erudiri, aliqua tamen scientiae
       mediocritate suffultus eligat certe quod sequitur:</p>
      <l>‘Rura mihi et rigui placeant in uallibus amnes,’</l>
      <p>quia nec ipsum est a monachis alienum hortos colere, agros exercere et pomorum fecunditate
       gratulari. Legitur enim in psalmo CXXVII: <hi rend="italic">Labores fructuum tuorum
        manducabis; beatus es et bene tibi erit</hi>.</p>
      <p><milestone unit="par" n="6"/> Quod si huius studii requirantur auctores, de hortis scripsit
       pulcherrime Gargilius Martialis, qui et nutrimenta holerum et uirtutes eorum diligenter
       exposuit, ut ex illius commentarii lectione praestante Domino unusquisque et saturari ualeat
       et sanari; quem uobis inter alios codices reliqui. Pari etiam modo in agris colendis, in
       apibus, in columbis necnon et piscibus alendis inter ceteros Columella et Emilianus auctores
       probabiles extiterunt. Sed Columella sedecim libris per diuersas agriculturae species
       eloquens ac facundus illabitur, disertis potius quam imperitis accommodus, ut operis eius
       studiosi non solum communi fructu, sed etiam gratissimis epulis expleantur. Emilianus autem
       facundissimus explanator duodecim libris de hortis uel pecoribus aliisque rebus planissima
       lucidatione disseruit, quem uobis inter alios lectitandum Domino praestante dereliqui.</p>
      <p><milestone unit="par" n="7"/> Haec tamen cum peregrinis atque aegrotantibus praeparantur,
       fiunt caelestia, quamuis uideantur esse terrena. Quale est enim languentes aut dulcibus pomis
       reficere aut columborum fetibus enutrire, aut piscibus alere aut mellis suauitate mulcere!
       Nam cum uel <hi rend="italic">aquam frigidam in nomine suo</hi> Dominus pauperi praecipiat
       offerri, quanto gratius erit diuersis egentibus escas suauissimas dare, pro quibus in illo
       iudicio fructum multiplicata possitis mercede recipere! Non debet neglegi, undecumque potest
       homini probabiliter subueniri.</p>
     </div>

     <div type="cap" n="29">
      <head>XXVIIII. DE POSITIONE MONASTERII VIVARIENSIS SIVE CASTELLENSIS</head>
      <p><milestone unit="par" n="1"/> Inuitat siquidem uos locus Viuariensis monasterii ad multa
       peregrinis et egentibus praeparanda, quando habetis hortos irriguos et piscosi amnis Pellenae
       fluenta uicina, qui nec magnitudine undarum suspectus habeatur nec exiguitate temnibilis.
       Influit uobis arte moderatus, ubicumque necessarius iudicatur, et hortis uestris sufficiens
       et molinis. Adest enim cum desideratur, et cum uota compleuerit remotus abscedit; sic quodam
       ministerio deuotus existens, nec horret importunus nec potest deesse cum quaeritur. Maria
       quoque uobis ita subiacent, ut piscationibus uariis pateant et captus piscis cum libuerit
       uiuariis possit includi. Fecimus enim illic iuuante Domino grata receptacula, ubi sub
       claustro fideli uagetur piscium multitudo, ita consentaneum montium speluncis ut nullatenus
       se sentiat captum, cui libertas est et escas sumere et per solitas se cauernas abscondere.
       Balnea quoque congruenter aegris praeparata corporibus iussimus aedificari, ubi fontium
       perspicuitas decenter illabitur, quae et potui gratissima cognoscitur et lauacris. Ita fit ut
       monasterium uestrum potius quaeratur ab aliis, quam uos extranea loca iuste desiderare
       possitis. Verum haec, ut scitis, oblectamenta sunt praesentium rerum, non spes futura
       fidelium; istud transiturum, illud est sine fine mansurum. Sed illic positi, ad illa potius
       desideria transferamur, quae nos faciant regnare cum Christo.</p>
      <p><milestone unit="par" n="2"/> Cassianum presbyterum, qui conscripsit de institutione
       fidelium monachorum, sedule legite et libenter audite, qui inter ipsa initia sancti propositi
       octo principalia uitia dicit esse fugienda. Hic noxios motus animorum ita competenter
       insinuat, ut excessus suos hominem paene uidere faciat et uitare compellat, quos antea
       confusione caliginis ignorabat. Qui tamen de libero arbitrio a beato Prospero iure culpatus
       est, unde monemus ut in rebus talibus excedentem sub cautela legere debeatis. Cuius dicta
       Victor Mattaritanus, episcopus Afer, ita Domino iuuante purgauit, et quae minus erant
       addidit, ut ei rerum istarum palma merito conferatur; quem inter alios de Africae partibus
       cito nobis credimus esse dirigendum. Cetera uero genera monachorum uehementer accusat. Sed
       uos, karissimi fratres, Deo iuuante eas partes elegite, quas salubriter cognoscitur ille
       laudasse.</p>
      <p><milestone unit="par" n="3"/> Nam si uos in monasterio Viuariensi, sicut credere dignum
       est, diuina gratia suffragante coenobiorum consuetudo competenter erudiat, et aliquid
       sublimius defecatos animos optare contingat, habetis montis Castelli secreta suauia, ubi
       uelut anachoritae praestante Domino feliciter esse possitis. Sunt enim remota et emitantia
       heremi loca, quando muris pristinis ambientibus probantur inclusa. Quapropter aptum uobis
       erit elegere exercitatis iam atque probatissimis illud habitaculum, si prius in corde uestro
       fuerit praeparatus ascensus. Legendo enim cognoscitis unum de duobus, quid aut desiderare aut
       tolerare possitis. Tantum est ut conuersationis probitate seruata, qui non ualet sermonibus
       alios docere, morum uidelicet instruat sanctitate.</p>
     </div>

     <div type="cap" n="30">
      <head>XXX. DE ANTIQVARIIS ET COMMEMORATIONE ORTHOGRAPHIAE</head>
      <p><milestone unit="par" n="1"/> Ego tamen fateor uotum meum, quod inter uos quaecumque
       possunt corporeo labore compleri, antiquariorum mihi studia, si tamen ueraciter scribant, non
       immerito forsitan plus placere, quod et mentem suam relegendo Scripturas diuinas salutariter
       instruunt et Domini praecepta scribendo longe lateque disseminant. Felix intentio, laudanda
       sedulitas, manu hominibus praedicare, digitis linguas aperire, salutem mortalibus tacitum
       dare, et contra diaboli subreptiones illicitas calamo atramentoque pugnare. Tot enim uulnera
       Satanas accipit, quot antiquarius Domini uerba describit. Vno itaque loco situs, operis sui
       disseminatione per diuersas prouincias uadit; in locis sanctis legitur labor ipsius; audiunt
       populi unde se a praua uoluntate conuertant, et Domino pura mente deseruiaint; operatur
       absens de opere suo. Nequeo dicere uicissitudinem illum de tot bonis non posse percipere, si
       tamen non cupiditatis ambitu sed recto studio talia noscatur efficere. Verba caelestia
       multiplicat homo, et quadam significatione contropabili, si fas est dicere, tribus digitis
       scribitur quod uirtus sanctae Trinitatis effatur. O spectaculum bene considerantibus
       gloriosum! Arundine currente uerba caelestia describuntur, ut, unde diabolus caput Domini in
       passione fecit percuti, inde eius calliditas possit extingui. Accidit etiam laudibus eorum,
       quod factum Domini aliquo modo uidentur emitari, qui legem suam, licet figuraliter sit
       dictum, omnipotentis digiti operatione conscripsit. Multa sunt quidem quae de tam insigni
       arte referantur, sed sufficit eos dici librarios, qui librae Domini iustitiaeque
       deseruiunt.</p>
      <p><milestone unit="par" n="2"/> Sed ne tanto bono mutatis litteris scriptores uerba uitiosa
       permisceant aut ineruditus emendator nesciat errata corrigere, orthographos antiquos legant,
       id est, Velium Longum, Curtium Valerianum, Papirianum, Adamantium Martyrium de V et B,
       eiusdem de primis mediis atque ultimis syllabis, eiusdem de B littera trifariam in nomine
       posita, et Eutychen de aspiratione, sed et Focam de differentia generis; quos ego quantos
       potui studiosa curiositate collegi. Et ne quempiam memoratorum codicum obscuritas derelicta
       turbaret, quoniam antiquarum declinationum permixtione pro maxima parte confusi sunt, magno
       studio laboris incubui, ut in libro sequestrato atque composito, qui inscribitur <hi
        rend="italic">de Orthographia</hi>, ad uos defloratae regulae peruenirent, et dubietate
       sublata liberior animus uiam emendationis incederet. Diomedem quoque et Theoctistum aliqua de
       tali arte scripsisse comperimus; qui si inuenti fuerint, uos quoque eorum deflorata
       colligite. Forte et alios inuenire possitis, per quos notitia uestra potius instruatur. Isti
       tamen qui memorati sunt, si assiduo studio relegantur, omnem uobis caliginem ignorationis
       abscidunt, ut quod hactenus ignoratum est habeatur ex maxima parte notissimum.</p>
      <p><milestone unit="par" n="3"/> His etiam addidimus in codicibus cooperiendis doctos
       artifices, ut litterarum sacrarum pulchritudinem facies desuper decora uestiret, exemplum
       illud Dominicae figurationis ex aliqua parte forsitan imitantes, qui eos quos ad cenam
       aestimat inuitandos in gloria caelestis conuiuii stolis nuptialibus operuit. Quibus
       multiplices species facturarum in uno codice depictas, ni fallor, decenter expressimus, ut
       qualem maluerit studiosus tegumenti formam ipse sibi possit elegere.</p>
      <p><milestone unit="par" n="4"/> Parauimus etiam nocturnis uigiliis mechanicas lucernas
       conseruatrices illuminantium flammarum, ipsas sibi nutrientes incendium, quae humano
       ministerio cessante prolixe custodiant uberrimi luminis abundantissimam claritatem; ubi olei
       pinguedo non deficit, quamuis flammis ardentibus iugiter torreatur.</p>
      <p><milestone unit="par" n="5"/> Sed nec horarum modulos passi sumus uos ullatenus ignorare,
       qui ad magnas utilitates humani generis noscuntur inuenti. Quapropter horologium uobis unum,
       quod solis claritas indicet, praeparasse cognoscor; alterum uero aquatile, quod die noctuque
       horarum iugiter indicat quantitatem, quia frequenter nonnullis diebus solis claritas abesse
       cognoscitur, miroque modo in terris aqua peragit, quod solis flammeus uigor desuper modulatus
       excurrit. Ita quae natura diuisa sunt, ars hominum fecit ire concorditer; in quibus fides
       rerum tanta ueritate consistit, ut quod ab utrisque geritur per internuntios aestimes
       constitutum. Haec ergo procurata sunt, ut milites Christi certissimis signis ammoniti ad opus
       exercendum diuinum quasi tubis clangentibus euocentur.</p>
     </div>

     <div type="cap" n="31">
      <head>XXXI. DE MEDICIS</head>
      <p><milestone unit="par" n="1"/> Sed et uos alloquor fratres egregios, qui humani corporis
       salutem sedula curiositate tractatis, et confugientibus ad loca sanctorum officia beatae
       pietatis impenditis, tristes passionibus alienis, de periclitantibus maesti, susceptorum
       dolore confixi, et in alienis calamitatibus merore proprio semper attoniti; ut, sicut artis
       uestrae peritia docet, languentibus sincero studio seruiatis, ab illo mercedem recepturi, a
       quo possunt pro temporalibus aeterna retribui. Et ideo discite quidem naturas herbarum
       commixtionesque specierum sollicita mente tractate; sed non ponatis in herbis spem, non in
       humanis consiliis sospitatem. Nam quamuis medicina legatur a Domino constituta, ipse tamen
       sanos efficit, qui uitam sine dubitatione concedit. Scriptum est enim: <hi rend="italic">Omne
        quod facitis in uerbo aut opere, in nomine Domini Iesu facite, gratias agentes Deo et Patri
        per ipsum</hi>.</p>
      <p><milestone unit="par" n="2"/> Quod si uobis non fuerit Graecarum litterarum nota facundia,
       in primis habetis <hi rend="italic">Herbarium</hi> Dioscoridis, qui herbas agrorum mirabili
       proprietate disseruit atque depinxit. Post haec legite Hippocratem atque Galienum Latina
       lingua conuersos, id est <hi rend="italic">Tharapeutica</hi> Galieni ad philosophum Glauconem
       destinata, et anonymum quendam, qui ex diuersis auctoribus probatur esse collectus. Deinde
       Caeli Aureli <hi rend="italic">de Medicina</hi> et Hippocratis <hi rend="italic">de Herbis et
        Curis</hi> diuersosque alios medendi arte compositos, quos uobis in bibliothecae nostrae
       sinibus reconditos Deo auxiliante dereliqui.</p>
     </div>

     <div type="cap" n="32">
      <head>XXXII. COMMONITIO ABBATIS CONGREGATIONISQVE MONACHORVM</head>
      <p><milestone unit="par" n="1"/> Quapropter omnes, quos monasterii saepta concludunt, tam
       Patrum regulas quam praeceptoris proprii iussa seruate, et libenter quae uobis salubriter
       imperantur efficite, quia magnae remunerationis est praemium sine aliquo murmure praeceptis
       salutaribus oboedire. Vos autem sanctissimos uiros abbates Calchedonium et Gerontium deprecor
       ut sic cuncta disponatis, quatenus gregem uobis creditum praestante Domino ad beatitudinis
       dona perducere debeatis. Peregrinum igitur ante omnia suscipite, elemosinam date, nudum
       uestite, <hi rend="italic">esurienti panem</hi> frangite, quoniam iste uere dicendus est
       consolatus, qui miseros consolatur.</p>
      <p><milestone unit="par" n="2"/> Ipsos autem rusticos, qui ad uestrum monasterium pertinent,
       bonis moribus erudite; quos adiectarum pensionum pondere non grauetis. Scriptum est enim: <hi
        rend="italic">Iugum meum suaue est et onus meum leue est</hi>. Illud uero quod familiare
       rusticis comprobatur, furta nesciant, lucos colere prorsus ignorent, uiuant innoxio proposito
       et simplicitate felici. Secundus illis ordo conuersationis purissimus imponatur; frequenter
       ad monasteria sancta conueniant, ut erubescant uestros se dici et non de uestra institutione
       cognosci. Sciant etiam Deum ubertatem agris eorum dignanter infundere, si eum fideliter
       consueuerint inuocare.</p>
      <p><milestone unit="par" n="3"/> Data est itaque uobis quaedam urbs propria, ciues religiosi,
       in qua si concorditer et spiritaliter Domino praestante transigitis, caelestis iam patriae
       praefiguratione gaudetis. Nolite amare desidiam, quam Domino cognoscitis odiosam. Praesto
       uobis sunt sanctarum Scripturarum instrumenta dogmatica cum expositoribus suis, qui uere sunt
       floriferi campi, caelestis paradisi poma suauia, unde et fideles animae salubriter imbuantur
       et linguae uestrae non caduco sed fructifero nimis instruantur eloquio. Quapropter
       desideranter introite mysteria Domini ut sequentibus iter indicare possitis, quia magnae
       uerecundiae pondus est habere quod legas et ignorare quod doceas.</p>
      <p><milestone unit="par" n="4"/> Et ideo futurae beatitudinis memores, uitas Patrum,
       confessiones fidelium, passiones martyrum legite constanter, quas inter alia in epistula
       sancti Hieronymi ad Chromatium et Heliodorum destinata procul dubio reperitis, quae per totum
       orbem terrarum floruere, ut sancta imitatio uos prouocans ad caelestia regna perducat;
       scientes quia non solum in agone sanguinis aut in uirginitate carnis positae sint coronae,
       sed et omnes qui iuuante Deo uitia sui corporis uincunt recteque credunt, palmam sanctae
       remunerationis accipiunt. Sed quo facilius, sicut dictum est, mortiferas mundi delectationes
       noxiaque blandimenta Domino praestante uincatis et sitis huius saeculi, sicut de beatis
       legitur, transeuntes, ad illud semper primi psalmi festinate salutare remedium, ut legem
       Domini diebus noctibusque meditemini. Tunc non inueniet inimicus proteruus locum, cum totum
       Christus occupauerit animum. Nam et pater Hieronymus pulchre complexus est, dicens: 'Ama
       scientiam Scripturarum, et carnis uitia non amabis.'</p>
      <p><milestone unit="par" n="5"/> Dicite mihi, uiri prudentissimi, quid beatius quam illum
       habere propitium, quem iratum non ualemus effugere? Nam si praefectum uox praeconis enuntiet,
       si carpentum ipsius strepentibus rotis transire noscamus, nonne omnes uoluptates cordis
       abicimus, dum conspectus ipsius reuerentiamque metuimus? Deus intonat per conuexa caeli,
       fulgora demonstrat in nubibus, frequenter commouet fundamenta terrarum, et – pro dolor! –
       praesentia ipsius non timetur, qui ubique totus et omnipotens esse cognoscitur. Quapropter
       absentem iudicem non credamus, et rei ad ipsius tribunalia non uenimus. Qui minus peccat,
       gratias agat, quoniam desertus non est a Domini misericordia, ut praeceps laberetur ad uitia;
       qui plurimum deliquit, incessanter exoret. Nemo se ad excusationes perfidas et subdola uota
       conuertat. Reos nos fateamur, qui absolute delinquimus. Nihil est stultius quam illi uelle
       mentiri, cui nullatenus probatur illudi. Parata est enim misericordia, si petatur mente
       purissima. Nulla est causa deterior apud pium iudicem, nisi quando subiectus suam neglegit
       sospitatem.</p>
      <p><milestone unit="par" n="6"/> Oremus ergo, fratres karissimi, quatenus qui humano generi
       tam magna largitus est, ut ouem perditam reportare suis humeris dignaretur et per
       incorporationis beneficium rumperet uincula peccatorum,</p>
      <p>ut ignaris atque alienatis fidei arcana patefaceret, baptisma donaret, martyrium
       concederet, elemosinas fieri suaderet,</p>
      <p>sancta quoque nos orationis institutione purgaret, remittere nos fratribus peccata
       praeciperet, ut ipse quoque similiter <hi rend="italic">debita nostra</hi> laxaret:</p>
      <p>ut conuerteremus errantem, quatenus erroris nostri ligamina soluerentur:</p>
      <p>ut paenitentiam summo studio quaereremus:</p>
      <p>ut haberemus abundantiam caritatis circa Deum et proximum nostrum.</p>
      <p><milestone unit="par" n="7"/> Super haec etiam communicationem corporis et sanguinis sui
       clementissimus Redemptor indulsit, quatenus pietas Creatoris hinc maxime possit intellegi,
       cum nos tantis beneficiis, si tamen eum puro corde quaeramus, fecisset absolui. Addat ipse
       nunc quoque cumulum muneribus suis, sensus nostros illuminet, corda nostra purificet, ut
       Scripturas sanctas mente purissima cognoscere mereamur et mandata ipsius suffragante nobis
       eius gratia compleamus.</p>
     </div>

     <div type="cap" n="33">
      <head>XXXIII. ORATIO</head>
      <p><milestone unit="par" n="1"/> Praesta, Domine, legentibus prouectum, quaerentibus legem
       tuam peccatorum omnium remissionem, ut qui desiderio magno ad lumen Scripturarum tuarum
       peruenire cupimus, nullis peccatis caligantibus obscuremur. Attrahe nos ad te uirtute
       omnipotentiae tuae; non relinquas sua uoluntate uagari 'quos pretioso sanguine redemisti';
       imaginem tuam in nobis non sinas obscurari, quae si te praestante defendatur, semper egregia
       est. Non diabolo, non nobis liceat tua dona subuertere, quia totum fragile est, quicquid tibi
       nititur obuiare. Audi nos, pie Rex, contra peccata nostra, et prius illa a nobis remoue,
       antequam nos per ea iuste possis in tua examinatione damnare.</p>
      <p><milestone unit="par" n="2"/> Quid nobis nostra insidiatur iniquitas? Quid contra nos
       delicta confligunt, creaturam tuam euertere cupiunt, quae nulla substantiae firmitate
       consistunt? Dicat certe diabolus, cur nos insaturabili dolore persequitur. Numquid nos illi
       consilium dedimus, ut tibi Domino superbus existeret et de beatitudine collata caderet, cum
       tantae per te uirtutis insignia possideret? Sufficiat quod nos in Adam perculit: quare nos
       cotidianis deceptionibus impius calumniator insequitur, et sicut ille a gratia tua per culpam
       suam cecidit, nos quoque ut ab eadem separemur exquirit?</p>
      <p><milestone unit="par" n="3"/> Concede, Domine, contra hostem crudelissimum pium tuae
       defensionis auxilium, ut sicut ille fragilitatem nostram non desinit impetere, ita tuis
       possit uiribus confusus abscedere. Non permittas, bone Rex, in nobis saeuissimum hostem sua
       uota complere. Qui te grauiter elegit offendere, quid nos <hi rend="italic">sicut leo rugiens
        circuit</hi>? Quid deuorare contendit? Semel illi in baptismate sacro renuntiauimus; semel
       tibi, Domine, credere professi sumus. Tales nos per tuam defensionem concede seruari, quales
       nos fieri per aquam regenerationis, Creator altissime, praestitisti. Qui tui esse coepimus,
       alium Dominum nesciamus. Tua gratia redempti sumus; tua mandata te donante faciamus. Si nos
       relinquis, ille nos tergiuersator inuadit; indefectus atque impudens semper adstitit, lucra
       sua computans humanas ruinas. Blanditur ut decipiat; instigat ut perimat. Maxime per corpus
       nostrum animas decipit, et ita labilis per desideria humana diffunditur, ut nulla paene
       prouidentia, nullo prorsus consilio sentiatur. Longum est per cuncta discurrere. Tali quis
       possit obsistere, nisi tu, Domine, illi decreueris obuiare? Quid enim de nobis possit facere,
       qui te in nostro corpore ausus fuit per subdola machinamenta temptare? Exaudi nos, o custos
       hominum. Hic nos ab illo indulgentia tua libera, qui nos trahere nititur ad Gehennam. Cum
       illo sortem non habeamus, ut tecum, Domine, habere possimus. Vindica fabricam tuam ab illo
       qui destruit. Damnari alios non faciat, qui se ipse damnauit, sed potius ille cum suis
       pereat, qui perdere cuncta festinat.</p>
      <p><milestone unit="par" n="4"/> Heia nunc, karissimi fratres, festinate in Scripturis sanctis
       proficere, quando me cognoscitis pro doctrinae uestrae copia adiutorio dominicae gratiae
       tanta uobis et talia congregasse. Conferte nunc legentes uicissitudinem rerum, ut pro me
       iugiter Domino supplicare dignemini, quoniam scriptum est: <hi rend="italic">Orate pro
        inuicem, ut saluemini</hi>. O inaestimabilis pietas uirtusque Creatoris, quando in commune
       utile esse promittitur, si pro nobis inuicem pio Domino supplicemus!</p>
     </div>
    </div>


    <div type="lib" n="II">
     <head>Liber Secundus. Saecularium Litterarum</head>

     <div type="pr" n="pr">
      <head>Praefatio</head>

      <p><milestone unit="par" n="1"/> Superior liber, Domino praestante completus, institutionem
       uidelicet diuinarum continet lectionum. Hic triginta tribus titulis noscitur comprehensus,
       qui numerus aetati Dominicae probatur accommodus, quando mundo peccatis mortuo aeternam uitam
       praestitit et praemia credentibus sine fine concessit. Nunc tempus est ut aliis septem
       titulis saecularium lectionum praesentis libri textum percurrere debeamus; qui tamen
       calculus, per septimanas sibimet succedentes in se continue reuolutus, usque ad totius orbis
       finem semper extenditur.</p>
      <p><milestone unit="par" n="2"/> Sciendum est plane quoniam frequenter, quicquid continuum
       atque perpetuum Scriptura sancta uult intellegi, sub isto numero comprehendit, sicut dicit
       Dauid: <hi rend="italic">Septies in die laudem dixi tibi</hi>, cum tamen alibi profiteatur:
        <hi rend="italic">Benedicam Dominum in omni tempore; semper laus eius in ore meo</hi>, et
       Salomon: <hi rend="italic">Sapientia aedificauit sibi domum; excidit columnas septem</hi>. In
       Exodo quoque dixit Dominus ad Moysen: <hi rend="italic">Facies lucernas septem, et pones eas
        ut luceant ex aduerso</hi>. Quem numerum Apocalypsis in diuersis rebus omnino commemorat.
       Qui tamen calculus ad illud nos aeternum tempus trahit, quod non potest habere defectum;
       merito ergo ibi semper commemoratur, ubi perpetuum tempus ostenditur.</p>
      <p><milestone unit="par" n="3"/> Sic arithmetica disciplina magna laude dotata est, quando et
       rerum opifex Deus dispositiones suas sub numeri, ponderis et mensurae quantitate constituit,
       sicut ait Salomon: <hi rend="italic">Omnia in numero, mensura et pondere fecisti</hi>.
       Creatura siquidem Dei sic in numero facta cognoscitur, quando ipse in Euangelio dicit: <hi
        rend="italic">Vestri autem et capilli capitis omnes numerati sunt</hi>. Item creatura Dei
       constituta est in mensura, sicut ipse in Euangelio testatur: <hi rend="italic">Quis autem
        uestrum cogitans potest adicere ad staturam suam cubitum unum?</hi> Item Esaias propheta
       dicit: <hi rend="italic">Qui caelum metitur palmo, et terram tenet clausam manu</hi>. Rursus
       creatura Dei probatur facta sub pondere, sicut ait in Prouerbiis Salomonis: <hi rend="italic"
        >Et librabat fontes aquarum</hi>, et paulo post: <hi rend="italic">Quando appendebat
        fundamenta terrae, cum eo eram</hi>. Quapropter operae Dei singulares atque magnificae
       necessaria definitione conclusae sunt, ut, sicut eum omnia condidisse credimus, ita et
       quemammodum facta sunt aliquatenus disceremus. Vnde datur intellegi malas operas diaboli nec
       pondere nec mensura nec numero contineri, quoniam quicquid agit iniquitas, iustitiae semper
       aduersum est, sicut et tertius decimus Psalmus meminit, dicens: <hi rend="italic">Contritio
        et infelicitas in uiis eorum, et uiam pacis non cognouerunt</hi>. Esaias quoque dicit: <hi
        rend="italic">Dereliquerunt Dominum Sabaoth et ambulauerunt per uias distortas</hi>. Re uera
       mirabilis et summe sapiens Deus, qui omnes creaturas suas singulari moderatione distinxit, ne
       aliquid eorum foeda confusio possideret, unde pater Augustinus in libro quarto <hi
        rend="italic">de Genesi ad litteram</hi> minutissime disputauit.</p>
      <p><milestone unit="par" n="4"/> Modo iam secundi uoluminis intremus initia, quae paulo
       diligentius audiamus; sunt enim etymologiis densa et definitionum plena tractatibus. In quo
       libro primum nobis dicendum est de arte grammatica, quae est uidelicet origo et fundamentum
       liberalium litterarum . Liber autem dictus est a libro, id est arboris cortice dempto atque
       liberato, ubi ante inuentionem cartarum antiqui carmina describebant. Ideoque licentia est
       nunc et breues libros facere et prolixiores extendere, quoniam, sicut cortex et uirgulta
       complectitur et uastas arbores claudit, ita pro rerum qualitate permissum est modum libris
       imponere. – Scire autem debemus, sicut Varro dicit, utilitatis alicuius causa omnium artium
       extitisse principia. Ars uero dicta est, quod nos suis regulis artet atque constringat: alii
       dicunt a Graecis hoc tractum esse uocabulum, <hi rend="italic">apo tes aretes</hi>, id est a
       uirtute, quam diserti uiri unuscuiusque rei scientiam uocant. – Secundo de arte rhetorica,
       quae propter nitorem et copiam eloquentiae suae maxime in ciuilibus quaestionibus necessaria
       nimis et honorabilis aestimatur. Tertio de logica, quae dialectica nuncupatur; haec, quantum
       magistri saeculares dicunt, disputationibus subtilissimis ac breuibus uera sequestrat a
       falsis. Quarto de mathematica, quae quattuor complectitur disciplinas, id est, arithmeticam,
       geometricam, musicam et astronomicam. Mathematicam uero Latino sermone doctrinalem possumus
       appellare; quo nomine licet omnia doctrinalia dicere possimus quaecumque docent, haec sibi
       tamen commune uocabulum propter suam excellentiam proprie uindicauit, ut Poeta dictus
       intellegitur apud Graecos Homerus, apud Latinos Vergilius, Orator enuntiatus apud Graecos
       Demosthenes, apud Latinos Cicero declaratur, quamuis multi et poetae et oratores in utraque
       lingua esse doceantur. Mathematica uero est scientia quae abstractam considerat quantitatem;
       abstracta enim quantitas dicitur, quam intellectu a materia separantes uel ab aliis
       accidentibus, sola ratiocinatione tractamus.</p>
      <p><milestone unit="par" n="5"/> Sic totius uoluminis ordo quasi quodam uade promissus est.
       Nunc quemammodum pollicita sunt, per diuisiones definitionesque suas singula Domino iuuante
       reddamus, quia duplex quodammodo discendi genus est, quando et linealis descriptio imbuit
       diligenter aspectum, et post aurium praeparatus intrat auditus. Nec illud quoque tacebimus,
       quibus auctoribus tam Graecis quam Latinis quae dicimus exposita claruerunt, ut qui studiose
       legere uoluerint, quibusdam compendiis introducti lucidius maiorum dicta percipiant.</p>
      <p>EXPLICIT SECVNDI LIBRI PRAEFATIO. INCIPIVNT TITVLI EIVSDEM LIBRI</p>
     </div>

     <div type="index" n="index">
      <p>I. De Grammatica.<lb/> II. De Rhetorica.<lb/> III. De Dialectica.<lb/> IIII. De
       Arithmetica. <lb/> V. De Musica. <lb/> VI. De Geometrica.<lb/> VII. De Astronomia.<lb/></p>
      <p>EXPLICIVNT TITVLI SAECVLARIVM LITTERARVM LIBRI SECVNDI. INCIPIT EIVSDEM LIBER SECVNDVS.</p>
     </div>

     <div type="cap" n="1">
      <head><supplied>I. DE GRAMMATICA</supplied></head>
      <p><milestone unit="par" n="1"/> Grammatica a litteris nomen accepit, sicut uocabuli ipsius
       deriuatus sonus ostendit. Quas primus omnium Cadmus sedecim tantum legitur inuenisse, eas
       Graecis studiosissimis tradens; reliquas ipsi uiuacitate animi suppleuerunt. De quarum
       positionibus atque uirtutibus Graece Helenus, Latine Priscianus suptiliter tractauerunt.
       Grammatica uero est peritia pulchre loquendi ex poetis illustribus auctoribusque collecta;
       officium eius est sine uitio dictionem prosalem metricamque componere; finis uero elimatae
       locutionis uel scripturae inculpabili placere peritia. Sed quamuis auctores temporum
       superiorum de arte grammatica ordine diuerso tractauerint, suisque saeculis honoris decus
       habuerint, ut Palemon, Phocas, Probus et Censorinus, nobis tamen placet in medium Donatum
       deducere, qui et pueris specialiter aptus et tyronibus probatur accommodus; cuius gemina
       commenta reliquimus, ut, supra quod ipse planus est, fiat clarior dupliciter explanatus. Sed
       et sanctum Augustinum propter simplicitatem fratrum breuiter instruendam aliqua de eodem
       titulo scripsisse repperimus; quae uobis lectitanda reliquimus, ne quid rudibus deesse
       uideatur, qui ad tantae scientiae culmina praeparantur.</p>
      <p><milestone unit="par" n="2"/> Donatus igitur in secunda parte ita disceptat: de uoce
       articulata – de littera – de syllaba – de pedibus – de accentibus – de posituris siue
       distinctionibus – et iterum de partibus orationis VIII – de schematibus – de etymologiis – de
       orthographia. <hi rend="expanded">Vox articulata</hi> est aer percussus sensibilis auditu,
       quantum in ipso est. <hi rend="expanded">Littera</hi> est pars minima uocis articulatae. <hi
        rend="expanded">Syllaba</hi> est comprehensio litterarum, uel unius uocalis enuntiatio,
       temporum capax. <hi rend="expanded">Pes</hi> est syllabarum et temporum certa dinumeratio.
        <hi rend="expanded">Accentus</hi> est uitio carens uocis artificiosa pronuntiatio. <hi
        rend="expanded">Positura</hi> siue distinctio est moderatae pronuntiationis aperta
       repausatio. Partes autem orationis sunt octo: nomen pronomen uerbum aduerbium participium
       coniunctio praepositio interiectio. <hi rend="expanded">Nomen</hi> est pars orationis cum
       casu, corpus aut rem proprie communiterue significans: proprie, ut <hi rend="italic">Roma
        Tiberis</hi>, communiter ut <hi rend="italic">urbs flumen</hi>. <hi rend="expanded"
        >Pronomen</hi> est pars orationis quae pro nomine posita tantundem paene significat
       personamque interdum recipit. <hi rend="expanded">Verbum</hi> est pars orationis cum tempore
       et persona sine casu. <hi rend="expanded">Aduerbium</hi> est pars orationis quae adiecta
       uerbo significationem eius explanat atque implet, ut <hi rend="italic">iam faciam</hi> uel
        <hi rend="italic">non faciam</hi>. <hi rend="expanded">Participium</hi> est pars orationis
       dicta quod partem capiat nominis, partem uerbi; recipit enim a nomine genera et casus, a
       uerbo tempora et significationes, ab utroque numeros et figuras. <hi rend="expanded"
        >Coniunctio</hi> est pars orationis adnectens ordinansque sententiam. <hi rend="expanded"
        >Praepositio</hi> est pars orationis quae praeposita aliis partibus orationis
       significationem eius aut mutat aut complet aut minuit. <hi rend="expanded">Interiectio</hi>
       est pars orationis significans mentis affectum uoce incondita. <hi rend="expanded"
        >Schemata</hi> sunt transformationes sermonum uel sententiarum, ornatus causa posita, quae
       ab artigrapho nomine Sacerdote collecta fiunt numero nonaginta et octo; ita tamen ut quae a
       Donato inter uitia posita sunt, in ipso numero collecta claudantur. Quod et mihi quoque durum
       uidetur, uitia dicere, quae auctorum exemplis et maxime legis diuinae auctoritate firmantur.
       Haec grammaticis oratoribusque communia sunt, quae tamen in utraque parte probabiliter
       reperiuntur aptata. Addendum est etiam de etymologiis et orthographia, de quibus nonnullos
       scripsisse certissimum est. <hi rend="expanded">Etymologia</hi> uero est aut uera aut
       uerisimilis demonstratio, declarans ex qua origine uerba descendant. <hi rend="expanded"
        >Orthographia</hi> est rectitudo scribendi nullo errore uitiata, quae manum componit et
       linguam.</p>
      <p><milestone unit="par" n="3"/> Haec breuiter de definitionibus tantummodo dicta sufficiant.
       Ceterum qui ea uoluerit latius pleniusque cognoscere, cum praefatione sua codicem legat, quem
       de grammatica feci arte conscribi, quatenus diligens lector inuenire possit, quod illi
       proposito deputatum esse cognoscit. Nunc ad artis rhetoricae diuisiones definitionesque
       ueniamus; quae sicut extensa atque copiosa est, ita <supplied>a</supplied> multis et claris
       scriptoribus tractata dilatatur.</p>
     </div>
     <div type="cap" n="2">
      <head>II. DE RETHORICA</head>
      <p><milestone unit="par" n="1"/> Rhetorica dicitur <hi rend="italic">apo tu rhetoreuin</hi>,
       id est copia deductae locutionis, influere. Ars autem rhetorica est, sicut magistri tradunt
       saecularium litterarum, bene dicendi scientia in ciuilibus quaestionibus. Orator igitur est
       uir bonus dicendi peritus, ut dictum est, in ciuilibus quaestionibus. Oratoris autem officium
       est apposite dicere ad persuadendum; finis persuadere dictione, quatenus rerum et personarum
       condicio uidetur ammittere, in ciuilibus quaestionibus. Vnde nunc aliqua breuiter assumemus,
       ut nonnullis partibus indicatis paene totius artis ipsius summam uirtutemque intellegere
       debeamus. Ciuiles quaestiones sunt, secundum Fortunatianum, artigraphum nouellum, 'quae in
       communem animi conceptionem possunt cadere, id est quas unusquisque potest intellegere, cum
       de aequo quaeritur et bono.'</p>
      <p><milestone unit="par" n="2"/> Partes igitur rhetoricae sunt V: inuentio dispositio elocutio
       memoria pronuntiatio. <hi rend="expanded">Inuentio</hi> est excogitatio rerum uerarum aut
       uerisimilium, quae causam probabilem reddunt. <hi rend="expanded">Dispositio</hi> est rerum
       inuentarum in ordinem pulchra distributio. <hi rend="expanded">Elocutio</hi> est idoneorum
       uerborum ad inuentionem accommodata perceptio. <hi rend="expanded">Memoria</hi> est rerum et
       uerborum animi firma perceptio. <hi rend="expanded">Pronuntiatio</hi> est ex rerum et
       uerborum dignitate uocis et corporis decora moderatio.</p>
      <p><milestone unit="par" n="3"/> Genera causarum rethoricae sunt tria principalia:</p>
      <figure>
       <graphic url="img/dlt000078001.png"/>
       <head> IMG 1 </head>
      </figure>
      <p><hi rend="expanded">Demonstratiuum</hi> genus est cum aliquid demonstramus, in quo est laus
       et uituperatio. <hi rend="expanded">Deliberatiuum</hi> genus est in quo est suasio et
       dissuasio. <hi rend="expanded">Iudiciale</hi> genus est in quo est accusatio et defensio, uel
       praemii petitio et negatio.</p>
      <p><milestone unit="par" n="4"/> Status uero dicitur ea res in qua causa consistit; fit autem
       ex intentione et depulsione. Status causarum aut rationales sunt aut legales. Rationales
       secundum generales quaestiones sunt IIII:</p>
      <figure>
       <graphic url="img/dlt000078002.png"/>
       <head> IMG 2 </head>
      </figure>
      <p>Sed, quemammodum ipse se Cicero emendans in libris <hi rend="italic">de Oratore</hi> dicit,
       translatio inter legales accipi debet status, nam et Fortunatianus ait: Nos 'translationem
       tantummodo legalem accipimus. Cur ita? Quoniam nulla translatio, id est, perscriptio, potest
       esse sine lege.' Legales sunt <supplied>V</supplied>: scriptum et uoluntas – leges contrariae
       – ambiguitas – collectio siue ratiocinatio – definitio legalis.</p>
      <p><milestone unit="par" n="5"/>
       <hi rend="expanded">Coniecturalis</hi> status est cum factum, quod ab alio obicitur, ab
       aduersario pernegatur. <hi rend="expanded">Definitiuus</hi> status est cum id, quod obicitur,
       non hoc esse contendimus, sed quid illud sit adhibitis definitionibus approbamus. <hi
        rend="expanded">Qualitas</hi> est cum qualis res sit quaeritur; et quia de ui et genere
       negotii controuersia est, constitutio generalis uocatur. Cum causa ex eo pendet, quod non aut
       is agere uidetur quem oportet, <supplied>aut non cum eo quicum oportet,</supplied> aut non
       apud quos, quo tempore, qua lege, quo crimine, qua poena oporteat, <hi rend="expanded"
        >translatiua</hi> dicitur constitutio, quod actio translationis et commutationis indigere
       uidetur. <hi rend="expanded">Iuridicialis</hi> est in qua aequi et recti natura et praemii
       aut poenae ratio quaeritur. <hi rend="expanded">Negotialis</hi> est in qua quid iuris ex
       ciuili more et aequitate sit consideratur. <supplied><hi rend="expanded">Absoluta</hi> est
        quae ipsa in se continet iuris et iniuriae quaestionem.</supplied>
       <hi rend="expanded">Assumptiua</hi> est quae ipsa ex se nihil dat firmi ad recusationem,
       foris autem aliquid defensionis assumit. <hi rend="expanded">Concessio</hi> est cum reus non
       id quod factum est defendit, sed ut ignoscatur postulat; quod nos ad paenitentes probauimus
       pertinere. <hi rend="expanded">Remotio criminis</hi> est cum id crimen, quod infertur, ab se
       et ab sua culpa, ui et potestate in alium reus demouere conatur. <hi rend="expanded">Relatio
        criminis</hi> est cum ideo iure factum dicitur, quod aliquis ante iniuria lacessitus sit.
        <hi rend="expanded">Comparatio</hi> est cum aliud aliquod alterius factum honestum aut utile
       contenditur, quod ut fieret, illud quod arguitur dicitur esse commissum. <hi rend="expanded"
        >Purgatio</hi> est cum factum quidem conceditur, sed culpa remouetur; haec partes habet
       tres, imprudentiam, casum, necessitatem. <hi rend="expanded">Deprecatio</hi> est cum et
       peccasse et consulto peccasse reus confitetur, et tamen ut ignoscatur postulat, quod genus
       perraro potest accidere.</p>
      <p><milestone unit="par" n="6"/>
       <hi rend="expanded">Scriptum</hi> et <hi rend="expanded">uoluntas</hi> est, quando uerba ipsa
       uidentur cum sententia scriptoris dissidere. <hi rend="expanded">Legis contrariae</hi> status
       est, quando inter se duae leges aut plures discrepare noscuntur. <hi rend="expanded"
        >Ambiguitas</hi> est, cum id quod scriptum est duas aut plures res significare uidetur. <hi
        rend="expanded">Collectio</hi> est, quae ratiocinatio nuncupatur, quando ex eo quod scriptum
       est aliud quoque quod non scriptum est inuenitur. <hi rend="expanded">Definitio legalis</hi>
       est, cum uis uerbi quasi in definitiua constitutione in qua posita sit quaeritur. Status ergo
       tam rationales quam legales a quibusdam certius XVIII connumerati sunt. Ceterum secundum <hi
        rend="italic">Rethoricos</hi> Tullii XVIIII reperiuntur, propterea quia translationem inter
       rationales principaliter affixit status; unde se ipse etiam Cicero, sicut superius dictum
       est, reprehendens translationem legalibus statubus applicauit.</p>
      <p><milestone unit="par" n="7"/> Omnis controuersia, sicut ait Cicero, aut simplex est aut
       iuncta; et si iuncta erit, considerandum est utrum ex pluribus quaestionibus iuncta sit, an
       ex aliqua comparatione. <hi rend="expanded">Simplex</hi> est quae absolutam continet unam
       quaestionem, hoc modo: 'Corinthiis bellum indicamus an non?' <hi rend="expanded">Iuncta</hi>
       est ex pluribus quaestionibus, in qua plura quaeruntur, hoc pacto: utrum Carthago diruatur,
       an Carthaginensibus reddatur, an eo colonia deducatur. <hi rend="expanded">Ex
        comparatione</hi> utrum potius aut quid potissimum quaeritur, ad hunc modum: utrum exercitus
       in Macedoniam contra Philippum mittatur, qui sociis sit auxilio, an teneatur in Italia, ut
       quam maximae contra Hannibalem copiae sint.</p>
      <p><milestone unit="par" n="8"/> Genera causarum sunt quinque: honestum ammirabile humile
       anceps obscurum. <hi rend="expanded">Honestum</hi> causae genus est, cui statim sine oratione
       nostra fauet auditoris animus. <hi rend="expanded">Ammirabile</hi>, a quo est alienatus
       animus eorum qui audituri sunt. <hi rend="expanded">Humile</hi> est quod neglegitur ab
       auditore, et non magnopere attendendum uidetur. <hi rend="expanded">Anceps</hi> est in quo
       aut iudicatio dubia est, aut causa et honestatis et turpitudinis particeps, ut beniuolentiam
       pariat et offensionem. <hi rend="expanded">Obscurum</hi> in quo aut tardi auditores sunt, aut
       difficilioribus ad cognoscendum negotiis causa cernitur implicata.</p>
      <p><milestone unit="par" n="9"/> Partes orationis rethoricae sunt VI: exordium naratio
       partitio confirmatio reprehensio conclusio. <hi rend="expanded">Exordium</hi> est oratio
       animum auditoris idonee comparans ad reliquam dictionem. <hi rend="expanded">Naratio</hi> est
       rerum gestarum aut ut gestarum expositio. <hi rend="expanded">Partitio</hi> est quae, si
       recte habita fuerit, illustrem et perspicuam totam efficit orationem. <hi rend="expanded"
        >Confirmatio</hi> est per quam argumentando nostrae causae fidem et auctoritatem et
       firmamentum adiungit oratio. <hi rend="expanded">Reprehensio</hi> est per quam argumentando
       aduersariorum confirmatio diluitur aut eleuatur. <hi rend="expanded">Conclusio</hi> est
       exitus et determinatio totius orationis, ubi interdum et epilogorum allegatio flebilis
       adhibetur.</p>
      <p><milestone unit="par" n="10"/> Haec licet Cicero, Latinae eloquentiae lumen eximium, per
       uaria uolumina copiose nimis et diligenter effuderit, et in <hi rend="italic">Arte
        Rethorica</hi> duobus libris uideatur amplexus, quorum commenta a Mario Victorino composita
        <supplied>in</supplied> bibliotheca mea uobis reliquisse cognoscor: Quintilianus tamen,
       doctor egregius, qui post fluuios Tullianos singulariter ualuit implere quae docuit, uirum
       bonum dicendi peritum a prima aetate suscipiens, per cunctas artes ac disciplinas nobilium
       litterarum erudiendum esse monstrauit, quem merito ad defendendum totius ciuitatis uota
       requirerent. Libros autem duos Ciceronis <hi rend="italic">de Arte Rethorica</hi> et
       Quintiliani duodecim <hi rend="italic">Institutionum</hi> iudicauimus esse iungendos, ut nec
       codicis excresceret magnitudo et utrique, dum necessarii fuerint, parati semper occurrant.
       Fortunatianum uero, doctorem nouellum, qui tribus uoluminibus de hac re subtiliter minuteque
       tractauit, in pugillari codice apte forsitan congruenterque redegimus, ut et fastidium
       lectori tollat et quae sunt necessaria competenter insinuet. Hunc legat qui breuitatis amator
       est; nam cum opus suum in multos libros non tetenderit, plurima tamen acutissima
       ratiocinatione disseruit. Quos codices cum praefatione sua in uno corpore reperietis esse
       collectos.</p>
      <p><milestone unit="par" n="11"/> Rethorica argumentatio ita tractatur:</p>
      <figure>
       <graphic url="img/dlt000078003.png"/>
       <head> IMG 3 </head>
      </figure>
      <p><hi rend="expanded">Argumentatio</hi> dicta est quasi argutae mentis oratio; argumentatio
       est enim oratio ipsa, qua inuentum probabile exsequimur argumentum. <hi rend="expanded"
        >Inductio</hi> est oratio quae rebus non dubiis captat assensionem eius cum quo instituta
       est, siue inter philosophos siue inter rethores siue inter sermocinantes. <hi rend="expanded"
        >Propositio</hi> inductionis est quae similitudines concedendae rei necessario unius inducit
       aut plurium. <hi rend="expanded">Illatio</hi> inductionis est, quae et assumptio dicitur,
       quae rem de qua contenditur, et cuius causa similitudines habitae sunt, introducit. <hi
        rend="expanded">Conclusio</hi> inductionis est quae aut concessionem illationis confirmat,
       aut quid ex ea conficiatur ostendit.</p>
      <p><milestone unit="par" n="12"/>
       <hi rend="expanded">Ratiocinatio</hi> est oratio, qua id de quo est quaestio comprobamus. <hi
        rend="expanded">Enthymema</hi> igitur est quod Latine interpretatur mentis conceptio, quam
       imperfectum syllogismum solent artigraphi nuncupare. Nam in duabus partibus haec argumenti
       forma consistit, quando id quod ad fidem pertinet faciendam utitur, syllogismorum lege
       praeterita, ut est illud: 'Si tempestas uitanda est, non est igitur nauigandum.' Ex sola enim
       propositione <supplied>et conclusione</supplied> constat esse perfectum, unde magis
       oratoribus quam dialecticis conuenire iudicatum est. De dialecticis autem syllogismis suo
       loco dicemus.</p>
      <p><milestone unit="par" n="13"/>
       <hi rend="expanded">Conuincibile</hi> est quod euidenti ratione conuincit, sicut fecit Cicero
       pro Milone: 'Eius igitur mortis sedetis ultores, cuius uitam si putetis per uos restitui
       posse, nolitis. <hi rend="expanded">Ostentabile</hi> est quod certa rei demonstratione
       constringit, sicut Cicero in Catilinam: 'Hic tamen uiuit. Viuit? Immo etiam in senatum
       uenit.' <hi rend="expanded">Sententiale</hi> est quod sententia generalis adicit, ut apud
       Terentium: 'Obsequium amicos, ueritas odium parit.' <hi rend="expanded">Exemplabile</hi> est
       quod alicuius exempli comparatione euentum simile comminatur, sicut Cicero in Philippicis,
       'Te miror, Antoni, quorum exempla imitaris, eorum exitus non pertimescere.' <hi
        rend="expanded">Collectiuum</hi> est <supplied>cum</supplied> in unum quae argumentata sunt
       colliguntur, sicut ait Cicero pro Milone: 'Quem igitur cum gratia noluit, hunc uoluit cum
       aliquorum querella, quem iure, quem loco, quem tempore non est ausus, hunc iniuria, alieno
       tempore, cum periculo capitis non dubitauit occidere?'</p>
      <p><milestone unit="par" n="14"/> Praeterea secundum Victorinum enthymematis est altera
       definitio. Ex sola propositione, sicut iam dictum est, ita constat enthymema ut est illud:
       'Si tempestas uitanda est, non est nauigatio requirenda.' Ex sola assumptione, ut est illud:
       'Sunt autem qui mundum dicant sine diuina amministratione discurrere.' Ex sola conclusione,
       ut est illud: 'Vera est igitur diuina sententia.' Ex propositione et assumptione, ut est
       illud: 'Si inimicus est, occidit; inimicus autem est', et quia illi deest conclusio,
       enthymema uocatur.</p>
      <p><milestone unit="par" n="15"/> Sequitur epichirema. <hi rend="expanded">Epichirema</hi>
       est, quod superius diximus, descendens de ratiocinatione latior exsecutio rethorici
       syllogismi, latitudine distans et productione sermonis a dialecticis syllogismis, propter
       quod rethoribus datur. <hi rend="expanded">Tripertitus</hi> epichirematicus syllogismus est
       qui constat membris tribus, id est, propositione, assumptione, conclusione. <hi
        rend="expanded">Quadripertitus</hi> est qui constat ex membris quattuor, propositione,
       assumptione et una propositionis siue assumptionis coniuncta probatione, et conclusione. <hi
        rend="expanded">Quinquepertitus</hi> est itaque qui constat ex membris quinque, id est,
       propositione et eius probatione, assumptione eiusque probatione, et conclusione. Hunc Cicero
       ita facit in <hi rend="italic">Arte Rethorica</hi>: 'Si deliberatio et demonstratio genera
       sunt causarum, non possunt recte partes alicuius generis causae putari; eadem enim res alii
       genus, alii pars esse potest, eidem genus et pars non potest' uel cetera, quousque syllogismi
       huius membra claudantur. Sed uidero quantum aliis partibus lector suum exercere possit
       ingenium.</p>
      <p><milestone unit="par" n="16"/> Memoratus autem Fortunatianus in tertio libro meminit de
       oratoris memoria, de pronuntiatione et uoce; unde tamen monachus cum aliqua utilitate
       discedit, quando ad suas partes non improbe uidetur attrahere, quod illi ad exercendas
       controuersias utiliter aptauerunt. Memoriam siquidem lectionis diuinae recognita cautela
       seruabit, cum in supradicto libro eius uim qualitatemque cognouerit; artem uero
       pronuntiationis in diuinae legis effatione concipiet; uocis autem diligentiam in psalmodiae
       cantatione custodit. Sic instructus in opere sancto redditur, quamuis aliquantulum libris
       saecularibus occupetur.</p>
      <p><milestone unit="par" n="17"/> Nunc ad logicam, quae et dialectica dicitur, sequenti ordine
       ueniamus. Quam quidam disciplinam, quidam artem appellare maluerunt, dicentes, quando
       apodicticis, id est ueris disputationibus aliquid disserit, disciplina debeat nuncupari;
       quando autem quid uerisimile atque opinabile tractat, nomen artis accipiat. Ita utrumque
       uocabulum argumentationis suae qualitate promeretur. Nam et pater Augustinus, hac credo
       ratione commonitus, grammaticam atque rethoricam disciplinae nomine uocitauit, Varronem
       secutus; Felix etiam Capella operi suo <hi rend="italic">de Septem Disciplinis</hi> titulum
       dedit. Disciplina enim dicta est, quia discitur plena; quae merito tali nomine nuncupatur,
       quoniam incommutabilis illis semper regula ueritatis obsequitur.</p>
     </div>

     <div type="cap" n="3">
      <head>III. DE DIALECTICA</head>
      <p><milestone unit="par" n="1"/> Dialecticam primi philosophi in suis quidem dictionibus
       habuerunt, non tamen ad artis redigere peritiam. Post quos Aristoteles, ut fuit disciplinarum
       omnium diligens explanator, ad quasdam regulas doctrinae huius argumenta perduxit, quae prius
       sub certis praeceptionibus non fuerunt. Is libros faciens exquisitos Graecorum scholam
       multiplici laude decorauit; quem nostri non perferentes diutius alienum, translatum
       expositumque Romanae eloquentiae contulerunt.</p>
      <p><milestone unit="par" n="2"/> Dialecticam uero et rethoricam Varro in nouem <hi
        rend="italic">Disciplinarum</hi> libris tali similitudine definiuit: 'Dialectica et
       rethorica est quod in manu hominis pugnus astrictus et palma distensa,' <supplied>illa breui
        oratione argumenta concludens, ista facundiae campos copioso sermone discurrens,</supplied>
       illi uerba contrahens, ista distendens. Dialectica siquidem ad disserendas res acutior,
       rethorica ad illa quae nititur docenda facundior. Illa ad scholas nonnunquam uenit, ista
       iugiter procedit in forum. Illa requirit rarissimos studiosos, haec frequenter et
       populos.</p>
      <p><milestone unit="par" n="3"/> Sed priusquam de syllogismis dicamus, ubi totius dialecticae
       utilitas et uirtus ostenditur, oportet de eius initiis quasi quibusdam elementis pauca
       disserere, ut sicut est a maioribus distinctus ordo, ita et nostrae dispositionis currat
       intentio. Consuetudo itaque est doctoribus philosophiae, antequam ad <hi rend="italic"
        >Isagogen</hi> ueniant exponendam, diuisionem philosophiae paucis attingere; quam nos quoque
       seruantes praesenti tempore non immerito credimus intimandam.</p>
      <p><milestone unit="par" n="4"/> Philosophia diuiditur:</p>
      <figure>
       <graphic url="img/dlt000078004.png"/>
       <head> IMG 4 </head>
      </figure>
      <p><milestone unit="par" n="5"/> Philosophia est diuinarum humanarumque rerum, in quantum
       homini possibile est, probabilis scientia. Aliter, philosophia est ars artium et disciplina
       disciplinarum. Rursus, philosophia est meditatio mortis: quod magis conuenit Christianis qui,
       saeculi ambitione calcata, conuersatione disciplinabili similitudine futurae patriae uiuunt,
       sicut dicit Apostolus: <hi rend="italic">In carne enim ambulantes, non secundum carnem
        militamus</hi>, et alibi <hi rend="italic">Conuersatio nostra in caelis est</hi>.</p>
      <p><milestone unit="par" n="6"/>
       <hi rend="expanded">Inspectiua</hi> dicitur, qua supergressi uisibilia de diuinis aliquid et
       caelestibus contemplamur, eaque mente solummodo contuemur, quoniam corporeum supergrediuntur
       aspectum. <hi rend="expanded">Naturalis</hi> dicitur, ubi uniuscuiusque rei natura
       discutitur, qua nihil generatur inuita, sed unumquodque his usibus deputatur, in quibus a
       Creatore definitum est, nisi forte cum uoluntate Dei aliquod miraculum prouenire monstretur.
        <hi rend="expanded">Doctrinalis</hi> dicitur scientia quae abstractam considerat
       quantitatem. Abstracta enim quantitas dicitur, quam intellectu a materia separantes uel ab
       aliis accidentibus, ut est par, impar uel alia huiuscemodi, in sola ratiocinatione tractamus.
        <hi rend="expanded">Diuinalis</hi> dicitur, quando aut ineffabilem naturam Dei aut
       spiritales creaturas ex aliqua parte profundissima qualitate disserimus. <hi rend="expanded"
        >Arithmetica</hi> est disciplina quantitatis numerabilis secundum se. <hi rend="expanded"
        >Musica</hi> est disciplina quae de numeris loquitur, qui ad aliquid sunt his qui
       inueniuntur in sonis. <hi rend="expanded">Geometrica</hi> est disciplina magnitudinis
       immobilis et formarum. <hi rend="expanded">Astronomia</hi> est disciplina cursus caelestium
       siderum, quae figuras contemplatur omnes et habitudines stellarum circa se et circa terram
       indagabili ratione percurrit.</p>
      <p><milestone unit="par" n="7"/>
       <hi rend="expanded">Actualis</hi> dicitur, quae res praepositas operationibus suis explicare
       contendit. <hi rend="expanded">Moralis</hi> dicitur, per quam mos uiuendi honestus appetitur,
       et instituta ad uirtutem tendentia praeparantur. <hi rend="expanded">Dispensatiua</hi>
       dicitur domesticarum rerum sapienter ordo dispositus. <hi rend="expanded">Ciuilis</hi>
       dicitur, per quam totius ciuitatis amministratur utilitas.</p>
      <p><milestone unit="par" n="8"/> Philosophiae diuisionibus definitionibusque tractatis, in
       quibus generaliter omnia continentur, nunc ad Porphyrii librum qui <hi rend="italic"
        >Isagoges</hi> scribitur accedamus. <hi rend="italic">Isagoges</hi> Porphyrii tractat de
       partibus quinque – de genere, de specie, de differentia, de proprio, de accidenti. <hi
        rend="expanded">Genus</hi> est ad species pertinens, quod <supplied>de</supplied>
       differentibus specie in eo quod quid sit praedicatur, ut animal; per singulas enim species,
       id est hominis, bouis, equi et ceterorum, genus animal praedicatur atque significatur. <hi
        rend="expanded">Species</hi> est, quod de pluribus et differentibus numero in eo quod quid
       sit praedicatur; nam de Socrate, Platone <supplied>et</supplied> Cicerone homo praedicatur.
        <hi rend="expanded">Differentia</hi> est, quod de pluribus et differentibus specie in eo
       quod quale sit praedicatur, sicut rationale et mortale in eo quod quale sit de homine
       praedicatur. <hi rend="expanded">Proprium</hi> est, quod unaquaeque species uel persona certo
       additamento insignitur et ab omni communione separatur, ut risibile de homine, hinnibile de
       equo. <hi rend="expanded">Accidens</hi> est, quod accedit et recedit praeter subiecti
       corruptionem, uel ea quae sic accedunt ut penitus non recedant. Haec qui plenius nosse
       desiderat, introductionem legat Porphyrii, qui licet ad utilitatem alieni operis se dicat
       scribere, non tamen sine propria laude uisus est talia dicta formasse.</p>
      <p><milestone unit="par" n="9"/> Sequuntur Aristotelis categoriae siue praedicamenta, quibus
       mirum in modum per uarias significantias omnis conclusus est sermo; quorum organa siue
       instrumenta sunt tria. Organa uel instrumenta categoriarum siue praedicamentorum sunt tria:
       aequiuoca uniuoca denominatiua. <hi rend="expanded">Aequiuoca</hi> dicuntur quorum nomen
       solum commune est, secundum nomen uero substantiae ratio diuersa, ut animal homo et quod
       pingitur. <hi rend="expanded">Vniuoca</hi> dicuntur quorum et nomen commune est, et secundum
       nomen discrepare eadem substantiae ratio non probatur, ut animal homo atque bos. <hi
        rend="expanded">Denominatiua</hi>, id est deriuatiua, dicuntur quaecumque ab aliquo sola
       differentia casus secundum nomen habent appellationem, ut a grammatica grammaticus et a
       fortitudine fortis.</p>
      <p><milestone unit="par" n="10"/> Aristotelis categoriae uel praedicamenta sunt X: substantia,
       quantitas, ad aliquid, qualitas, facere, pati, situs, quando, ubi, habere. <hi
        rend="expanded">Substantia</hi> est, quae proprie et principaliter et maxime dicitur, quae
       neque de subiecto praedicatur neque in subiecto est, ut aliqui homo uel aliqui equus.
       Secundae autem substantiae dicuntur in quibus speciebus illae, quae principaliter substantiae
       primo dictae sunt, insunt atque clauduntur, ut in homine Cicero. <hi rend="expanded"
        >Quantitas</hi> aut discreta est, et habet partes ab alterutro discretas nec communicantes
       secundum aliquem communem terminum, uelut numerus et sermo qui profertur; aut continua est,
       et habet partes quae secundum aliquem communem terminum adinuicem conectuntur, uelut linea,
       superficies, corpus, locus, <supplied>motus,</supplied> tempus. Ad aliquid uero sunt,
       quaecumque hoc ipsum, quod sunt, aliorum esse dicuntur, uelut maius, duplum, habitus,
       dispositio, scientia, sensus, positio. <hi rend="expanded">Qualitas</hi> est secundum quam
       aliqui quales dicimur, ut bonus, malus. <hi rend="expanded">Facere</hi> est ut secare uel
       urere, id est, aliquid operari. <hi rend="expanded">Pati</hi> est ut secari uel uri. <hi
        rend="expanded">Situs</hi> est ut stat, sedet, iacet. <hi rend="expanded">Quando</hi> est
        <supplied>ut</supplied> hesterno uel cras. <hi rend="expanded">Vbi</hi> est ut in Asia, in
       Europa, in Lybia. <hi rend="expanded">Habere</hi> est ut calciatum uel armatum esse. Hoc opus
       Aristotelis intente legendum est, quando, sicut dictum est, quicquid homo loquitur inter
       decem ista praedicamenta ineuitabiliter inuenitur. Proficit etiam ad libros intellegendos,
       qui siue rethoribus siue dialecticis applicantur.</p>
      <p><milestone unit="par" n="11"/> Sequitur liber <hi rend="italic">Perihermenias</hi>,
       suptilissimus nimis et per uarias formas iterationesque cautissimus, de quo dictum est:
       'Aristoteles, quando <hi rend="italic">Perihermenias</hi> scriptitabat, calamum in mente
       tingebat.' In <hi rend="italic">Perihermenias</hi> uero, id est <hi rend="italic">de
        Interpretatione</hi>, supradictus philosophus de his tractat: de nomine, de uerbo, de
       oratione, de enuntiatione, de affirmatione, de negatione, de contradictione. <hi
        rend="expanded">Nomen</hi> est uox significatiua secundum placitum sine tempore, cuius nulla
       pars est significatiua separata, ut <hi rend="italic">Socrates</hi>. <hi rend="expanded"
        >Verbum</hi> est quod consignificat tempus, cuius pars nihil extra significat, et est semper
       eorum quae de altero dicuntur nota, ut <hi rend="italic">cogitat</hi>, <hi rend="italic"
        >disputat</hi>. <hi rend="expanded">Oratio</hi> est uox significatiua, cuius partium aliquid
       separatum significatiuum est, ut <hi rend="italic">Socrates disputat</hi>. <hi
        rend="expanded">Enuntiatiua</hi> oratio est uox significatiua de eo quod est aliquid uel non
       est, ut <hi rend="italic">Socrates est</hi>, <hi rend="italic">Socrates non est</hi>. <hi
        rend="expanded">Affirmatio</hi> est enuntiatio alicuius de aliquo, ut <hi rend="italic"
        >Socrates est</hi>, <hi rend="expanded">negatio</hi> est alicuius ab aliquo, ut <hi
        rend="italic">Socrates non est</hi>. <hi rend="expanded">Contradictio</hi> est affirmationis
       et negationis oppositio, ut <hi rend="italic">Socrates disputat</hi>, <hi rend="italic"
        >Socrates non disputat</hi>. Haec omnia per librum supra memoratum minutissime diuisa et
       subdiuisa tractantur. Quarum rerum definitiones nos breuiter intimasse sufficiat, quando in
       ipso competens explanatio reperitur; maxime cum eum sex libris a Boethio, uiro magnifico,
       constat expositum, qui uobis inter alios codices est relictus.</p>
      <p><milestone unit="par" n="12"/> Nunc ad syllogisticas species formulasque ueniamus, in
       quibus nobilium philosophorum iugiter exercetur ingenium. Formulae categoricorum, id est
       praedicatiuorum, syllogismorum sunt III: in prima formula modi nouem – in secunda formula
       modi quattuor – in tertia modi sex. Modi formulae primae sunt VIIII. <hi rend="expanded"
        >Primus</hi> modus est qui conducit, id est qui colligit, ex uniuersalibus dedicatiuis
       dedicatiuum uniuersale directim, ut 'Omne iustum honestum: omne honestum bonum: omne igitur
       iustum bonum.' <hi rend="expanded">Secundus</hi> modus est qui conducit ex uniuersalibus
       dedicatiua et abdicatiua abdicatiuum uniuersale direct<supplied>i</supplied>m, ut 'Omne
       iustum honestum: nullum honestum turpe: nullum igitur iustum turpe.' <hi rend="expanded"
        >Tertius</hi> modus est qui conducit ex dedicatiuis particulari et uniuersali dedicatiuum
       particulare directim, <supplied>ut</supplied> 'Quoddam iustum honestum: omne honestum utile:
       quoddam igitur iustum utile.' <hi rend="expanded">Quartus</hi> modus est qui conducit ex
       particulari dedicatiua et uniuersali abdicatiua abdicatiuum particulare directim, ut 'Quoddam
       iustum honestum: nullum honestum turpe: quoddam igitur iustum non est turpe.' <hi
        rend="expanded">Quintus</hi> modus est qui conducit ex uniuersalibus dedicatiuis particulare
       dedicatiuum per reflexionem, ut 'Omne iustum honestum: omne honestum bonum: quoddam igitur
       bonum iustum.' <hi rend="expanded">Sextus</hi> modus est qui conducit ex uniuersali
       dedicatiua et uniuersali abdicatiua abdicatiuum uniuersale per reflexionem, ut 'Omne iustum
       honestum: nullum honestum turpe: nullum igitur turpe iustum.' <hi rend="expanded"
        >Septimus</hi> modus est qui conducit ex <supplied>dedicatiuis particulari et</supplied>
       uniuersali dedicatiuum particulare per reflexionem, ut 'Quoddam iustum honestum: omne
       honestum utile: quoddam igitur utile iustum.' <hi rend="expanded">Octauus</hi> modus est qui
       conducit ex uniuersalibus abdicatiua et dedicatiua particulare abdicatiuum per reflexionem,
       uelut 'Nullum turpe honestum: omne honestum iustum: quoddam igitur iustum non est turpe.' <hi
        rend="expanded">Nonus</hi> modus est qui conducit ex uniuersali abdicatiua <supplied>et
        particulari dedicatiua</supplied> abdicatiuum particulare per reflexionem, uelut 'Nullum
       turpe honestum: quoddam honestum iustum: quoddam igitur iustum non est turpe.' Modi formulae
       secundae quattuor. <hi rend="expanded">Primus</hi> modus est qui conducit ex uniuersalibus
       dedicatiua et abdicatiua abdicatiuum uniuersale directim, uelut 'Omne iustum honestum: nullum
       turpe honestum: nullum igitur turpe iustum.' <hi rend="expanded">Secundus</hi> modus est qui
       conducit ex uniuersalibus abdicatiua et dedicatiua abdicatiuum uniuersale directim, uelut
       'Nullum turpe honestum: omne iustum honestum: nullum igitur turpe iustum.' <hi
        rend="expanded">Tertius</hi> modus est qui conducit ex particulari dedicatiua et uniuersali
       abdicatiua abdicatiuum particulare directim, uelut 'Quoddam iustum honestum: nullum turpe
       honestum: quoddam igitur iustum non est turpe.' <hi rend="expanded">Quartus</hi> modus est
       qui conducit ex particulari abdicatiua et uniuersali dedicatiua abdicatiuum particulare
       directim, ut 'Quoddam iustum non est turpe: omne malum turpe: quoddam igitur iustum non est
       malum.' Modi formulae tertiae sex. <hi rend="expanded">Primus</hi> modus est qui conducit ex
       dedicatiuis uniuersalibus dedicatiuum particulare tam directim quam reflexim, ut 'Omne iustum
       honestum: omne honestum iustum: omne iustum bonum: quoddam igitur honestum bonum, uel quoddam
       bonum honestum.' <hi rend="expanded">Secundus</hi> modus est qui conducit ex dedicatiuis
       particulari et uniuersali dedicatiuum particulare directim, ut 'Quoddam iustum honestum: omne
       iustum bonum: quoddam igitur honestum bonum.' <hi rend="expanded">Tertius</hi> modus est qui
       conducit ex dedicatiuis uniuersali et particulari dedicatiuum particulare directim, ut 'Omne
       iustum honestum: quoddam iustum bonum: quoddam igitur honestum bonum.' <hi rend="expanded"
        >Quartus</hi> modus est qui conducit ex uniuersalibus dedicatiua <supplied>et
        abdicatiua</supplied> abdicatiuum particulare directim, ut 'Omne iustum honestum: nullum
       iustum malum: quoddam igitur honestum non est malum.' <hi rend="expanded">Quintus</hi> modus
       est qui conducit ex dedicatiua particulari et abdicatiua uniuersali abdicatiuum particulare
       directim, ut 'Quoddam iustum honestum: nullum iustum malum: quoddam igitur
        <supplied>honestum</supplied> non est malum.' <hi rend="expanded">Sextus</hi> modus est qui
       conducit ex dedicatiua uniuersali et abdicatiua particulari abdicatiuum particulare directim,
       ut 'Omne iustum honestum: quoddam iustum non est malum. Quoddam igitur honestum non est
       malum.' Has formulas categoricorum syllogismorum qui plene nosse desiderat, librum legat qui
       inscribitur <hi rend="italic">Perihermenias</hi> Apulei, et quae subtilius sunt tractata
       cognoscit. Nec fastidium nobis uerba repetita congeminent; distincta enim atque considerata
       ad magnas intellegentiae uias praestante Domino nos utiliter introducunt. Nunc ad
       hypotheticos syllogismos ordine currente ueniamus.</p>
      <p><milestone unit="par" n="13"/> Modi syllogismorum hypotheticorum, qui fiunt cum aliqua
       coniunctione, sunt septem. <hi rend="expanded">Primus</hi> modus est: 'Si dies est, lucet:
       est autem dies: lucet igitur.' <hi rend="expanded">Secundus</hi> modus est: 'Si dies est,
       lucet: non lucet: non est igitur dies.' <hi rend="expanded">Tertius</hi> modus est ita: 'Non
       et dies est et non lucet: atqui dies est: lucet igitur.' <hi rend="expanded">Quartus</hi>
       modus est ita: 'Aut dies est aut nox: atqui dies est: nox igitur non est.' <hi
        rend="expanded">Quintus</hi> modus est ita: 'Aut dies est aut nox: atqui nox non est: dies
       igitur est.' <hi rend="expanded">Sextus</hi> modus est ita: 'Non et dies est et non lucet:
       dies autem est: nox igitur non est.' <hi rend="expanded">Septimus</hi> modus est ita: 'Non et
       dies est et nox: atqui nox non est: dies igitur est.' Modos autem hypotheticorum
       syllogismorum si quis plenius nosse desiderat, legat librum Marii Victorini qui inscribitur
        <hi rend="italic">de Syllogismis Hypotheticis</hi>. Sciendum quoque quoniam Tullius
       Marcellus Carthaginiensis de categoricis et hypotheticis syllogismis, quod a diuersis
       philosophis latissime dictum est, septem libris caute suptiliterque tractauit, ita ut primo
       libro de regula, ut ipse dicit, collegentiarum artis dialecticae disputaret, et quod ab
       Aristotele de categoricis syllogismis multis libris editum est, ab isto secundo et tertio
       libro breuiter expleretur; quod autem de hypotheticis syllogismis ab Stoicis innumeris
       uoluminibus tractatum est, ab isto quarto et quinto libro colligeretur; in sexto uero de
       mixtis syllogismis, in septimo autem de compositis disputauit. Quem codicem uobis legendum
       reliqui.</p>
      <p><milestone unit="par" n="14"/> Hinc ad pulcherrimas definitionum species accedamus, quae
       tanta dignitate praecellunt, ut possint dici orationum apertae manifestationes et quaedam
       indicia dictionum. Definitio uero definitionum est oratio breuis uniuscuiusque rei naturam a
       communione diuisam propria significatione concludens. Haec multis modis praeceptisque
       conficitur. Diuisio definitionum: <hi rend="italic">usiodes</hi>, id est substantialis – <hi
        rend="italic">ennoëmatice</hi>, id est notio – <hi rend="italic">poeodes</hi>, id est <hi
        rend="italic">qualitatiua</hi> – <supplied>h</supplied>ypographice, id est descriptio – <hi
        rend="italic">cata antilexin</hi>, id est aduerbium – <hi rend="italic">cata diaphoran</hi>,
       id est per differentiam – <hi rend="italic">cata metaphoran</hi>, id est per translationem –
        <hi rend="italic">cat' apheresin tu enantiu</hi>, id est per priuationem contrarii – <hi
        rend="italic">cata typosin</hi>, id est per quandam imaginationem – <hi rend="italic">os
        typos</hi>, id est ueluti – <hi rend="italic">cata ellipes olocleru omogenus</hi>, id est
       per indigentiam pleni ex eodem genere – <hi rend="italic">cata epenon</hi>, id est per laudem
       – <hi rend="italic">cata analogian</hi>, id est iuxta rationem – <hi rend="italic">cata to
         <supplied>pros ti</supplied></hi>, id est ad aliquid – <hi rend="italic">cata
        etiologian</hi>, id est rei rationem. Definitionum <hi rend="expanded">prima</hi> est <hi
        rend="italic">usiodes</hi>, id est substantialis, quae proprie et uere dicitur definitio, ut
       est: 'Homo animal rationale mortale sensus disciplinaeque capax.' Haec enim defintio per
       species et differentias descendens uenit ad proprium, et designat plenissime quid sit homo.
        <hi rend="expanded">Secunda</hi> est species definitionis, quae Graece <hi rend="italic"
        >ennoëmatice</hi> dicitur, Latine enuntiatio nuncupatur, quam notionem communi non proprio
       nomine possumus dicere. Haec isto modo semper efficitur: 'Homo est quod rationali conceptione
       et exercitio praeest animalibus cunctis'; non enim dixit quid est homo, sed quid agat, quasi
       quodam signo in notitiam deuocato. In ista enim et in reliquis notio rei profertur non
       substantialis, ut in illa primaria explicatione declaratur; et quia illa substantialis est,
       definitionum omnium optinet principatum. <hi rend="expanded">Tertia</hi> species definitionis
       est, quae Graece <hi rend="italic">pyoedes</hi> dicitur, Latine qualitatiua. Haec dicendo
       quid quale sit, id quod sit euidenter ostendit, cuius exemplum tale est: 'Homo est qui
       ingenio ualet, artibus pollet, et cognitione rerum aut quae agere debeat eligit, aut
       animaduersione quod inutile sit contemnit.' His enim qualitatibus expressus ac definitus homo
       est. <hi rend="expanded">Quarta</hi> species definitionis est, quae Graece <hi rend="italic"
        >hypographice</hi>, Latine descriptionalis nuncupatur, quae adhibita circuitione dictorum
       factorumque rem quae quid sit descriptione declarat, ut si luxuriosum uolumus definire,
       dicimus: 'Luxuriosus est uictus non necessarii et sumptuosi et onerosi appetens, in deliciis
       affluens, in libidine promptus.' Haec et talia definiunt luxuriosum; quae species
       definitionis oratoribus magis apta est quam dialecticis, quia latitudines habet. Haec
       similitudo in bonis rebus ponitur et in malis. <hi rend="expanded">Quinta</hi> species
       definitionis est, quam Graece <hi rend="italic">cata antilexin</hi>, Latine aduerbium
       dicimus. Haec uocem illam, de cuius re quaeritur, alio sermone designat uno ac singulari, et
       quodammodo quid illud sit in uno uerbo positum, uno uerbo alio declarat,
        <supplied>ut</supplied>: 'Conticiscere est tacere.' Item cum terminum dicimus finem, aut
       populatas interpretamur esse uastatas. <hi rend="expanded">Sexta</hi> species definitionis
       est, quam Graeci <hi rend="italic">cata diaphoran</hi>, nos per differentiam dicimus; id est,
       cum quaeritur quid intersit inter regem et tyrannum, adiecta differentia quid uterque sit
       definitur, id est: 'Rex est modestus et temperans, tyrannus uero impius et immitis.' <hi
        rend="expanded">Septima</hi> est species definitionis, quam Graeci <hi rend="italic">cata
        metaphoran</hi>, Latini per translationem dicunt, ut Cicero in <hi rend="italic"
        >Topicis</hi>: 'Litus est qua fluctus eludit.' Hoc uarie tractari potest; modo enim ut
       moueat, sicut illud: 'Caput est arx corporis,' modo ut uituperet, ut illud: 'Diuitiae sunt
       breuis uitae longum uiaticum', modo ut laudet: 'Adulescentia est flos aetatis.' <hi
        rend="expanded">Octaua</hi> species definitionis est, quam Graeci <hi rend="italic">cata
        apheresin tu enantiu</hi>, Latini per priuantiam contrarii eius quod definitur dicunt, ut:
       'Bonum est, quod malum non est; iustum est, quod iniustum non est,' et his similia; quod se
       ita naturaliter ligat, ut necessariam cognitionem sibi unius comprehensione conectat. Hoc
       autem genere definitionis uti debemus cum contrarium notum est, nam certa ex incertis nemo
       probat. Sub qua specie sunt hae definitiones: 'Substantia est, quod neque qualitas est neque
       quantitas neque aliqua accidentia.' Quo genere definitionis Deus definiri potest. Etenim cum
       quid sit Deus nullo modo comprehendere ualeamus, sublatio omnium existentium, quae Graeci <hi
        rend="italic">onta</hi> appellant, cognitionem Dei nobis circumcisa et ablata notarum rerum
       cognitione supponet, ut si dicamus: 'Deus est, quod neque corpus est neque ullum elementum
       neque animal neque mens neque sensus neque intellectus neque aliquid quod ex his capi potest'
       – his enim ac talibus sublatis, quid sit Deus poterit definiri. <hi rend="expanded">Nona</hi>
       species definitionis est, quam Graeci <hi rend="italic">cata typosin</hi>, Latini per quandam
       imaginationem dicunt, ut: 'Aeneas est Veneris et Anchisae filius.' Haec semper in indiuiduis
       uersatur, quae Graeci <hi rend="italic">atoma</hi> appellant; item accidit in eo genere
       dictionis, ubi aliquid pudor aut metus est nominare, ut Cicero: 'Cum me uidelicet sicarii
       illi describant.' <hi rend="expanded">Decima</hi> species definitionis est, quam Graeci <hi
        rend="italic">os typos</hi>, Latini ueluti diximus appellant, ut si quaeratur quid sit
       animal, respondeatur 'Homo'. Non enim manifeste dicitur animal solum esse hominem, cum sint
       alia innumerabilia; sed cum dicitur 'Homo', ueluti ipsum hominem animal designat, cum tamen
       huic nomini multa subiaceant. Rem enim quaesitam praedictum declarauit exemplum; hoc est
       autem proprium definitionis quid sit illud quod quaeritur declarare. <hi rend="expanded"
        >Vndecima</hi> est species definitionis, quam Graeci <hi rend="italic">cata ellipes olocleru
         h<supplied>o</supplied>mogenus</hi>, Latini per indigentiam pleni ex eodem genere uocant,
       ut si quaeratur quid sit quadrans respondeatur: 'cui dodrans deest, ut sit assis.' <hi
        rend="expanded">Duodecima</hi> species est definitionis, quam Graeci <hi rend="italic">cata
        epenon</hi>, Latini per laudem dicunt, ut Tullius pro Cluentio: 'Lex est mens et animus et
       consilium et sententia ciuitatis' et aliter 'Pax est tranquilla libertas.' Fit et per
       uituperationem, quam Graeci <hi rend="italic">psogon</hi> uocant: 'Seruitus est postremum
       malorum omnium, non modo bello sed morte quoque repellenda.' <hi rend="expanded">Tertia
        decima</hi> species est definitionis, <supplied>quam Graeci <hi rend="italic">cata
         analogian</hi>, Latini iuxta rationem dicunt; sed hoc contingit cum maioris rei nomine res
        definitur inferior, ut est illud: 'Homo minor mundus.' Cicero hac definitione sic usus est:
        'Edictum legem annuam dicunt esse.' <hi rend="expanded">Quarta decima</hi> est species
        definitionis,</supplied> quam Graeci <hi rend="italic">cata ton pros ti</hi>, Latini ad
       aliquid uocant, ut est illud: 'Pater est cui est filius, dominus est cui est seruus' et
       Cicero in <hi rend="italic">Rethoricis</hi>: 'Genus est quod plures partes amplectitur,' item
       'Pars est quod subest generi.' <hi rend="expanded">Quinta decima</hi> est species
       definitionis, quam Graeci <hi rend="italic">cata etiologian</hi>, Latini rei rationem uocant,
       ut: 'Dies est sol supra terras, nox est sol sub terris.' Scire autem debemus praedictas
       species definitionum topicis merito esse sociatas, quoniam inter quaedam argumenta sunt
       positae et nonnullis locis commemorantur in topicis. Nunc ad topica ueniamus, quae sunt
       argumentorum sedes, fontes sensuum, et origines dictionum.</p>
      <p><milestone unit="par" n="15"/> Diuisio topicorum, siue locorum ex quibus argumenta
       ducuntur: alia in eo ipso de quo agitur haerent – nonnulla dicuntur affecta quae quodammodo
       ex rebus aliis tracta noscuntur – alia assumuntur extrinsecus. Argumenta quae de eo ipso de
       quo agitur haerent: a toto – a partibus – a nota. Argumentum <hi rend="expanded">a toto</hi>
       est, cum definitio adhibetur ad id quod quaeritur, sicut ait Cicero: 'Gloria est laus recte
       factorum, magnorumque in republica fama meritorum.' <hi rend="expanded">A partibus</hi> est
       argumentum cum is qui se defendit aut negat factum, aut factum esse iure defendit. <hi
        rend="expanded">A nota</hi> est argumentum, cum ex ui nominis argumentum aliquod elicitur,
       ut Cicero: 'Consulem, consulem, inquam, quaerebam, quem in isto maiali inuenire non poteram.'
       Effecta argumenta sunt, quae quodammodo ex rebus aliis tracta noscuntur: coniugata – a genere
       – a forma generis – a similitudine – a differentia – ex contrario – ab adiunctis – ab
       antecedentibus – a consequentibus – a repugnantibus – a causis – ab effectibus – a
       comparatione, quae fit a maiore ad minus, a minore ad maius, a pari ad parem. <hi
        rend="expanded">A coniugatis</hi> argumentum est, cum declinatur a nomine et fit uerbum, ut
       Cicero Verrem dicit 'euer<supplied>r</supplied>isse' prouinciam, uel nomen a uerbo, cum
       latrocinari dicitur latro – nomen a nomine Terentius: 'Inceptio est amentium, haut amantium'
       – dummodo distet unius appellationis postremitas in alia uocis declinatione formata. <hi
        rend="expanded">A genere</hi> argumentum est, cum de eodem genere sententia ducitur, ut
       Vergilius: 'Varium et mutabile semper femina.' <hi rend="expanded">Ab specie</hi> argumentum
       est, cum generali quaestioni fidem species facit: 'At non sic Phrygius penetrat Lacedaemona
       pastor.' A simili argumentum est, quando rebus aliquibus similia proferuntur, ut Vergilus:
       'Suggere tela mihi: non ullum dextera frustra torserit in Rutulos, steterunt quae in corpore
       Graium Iliacis campis.' <hi rend="expanded">A differentia</hi> argumentum est, quando per
       differentiam aliqua separantur – Vergilius: 'Non Diomedis equos nec currum cernis Achillis.'
        <hi rend="expanded">A contrariis</hi> argumentum dicitur, quando res discrepantes sibimet
       opponuntur – Vergilius: 'Mortaline manu factae immortale carinae fas habeant, certusque
       incerta pericula lustret Aeneas?' <hi rend="expanded">A consequentibus</hi> argumentum est,
       quando positam rem aliquid ineuitabiliter consequitur – Vergilius: 'Non ea uis animo, nec
       tanta superbia uictis.' <hi rend="expanded">Ab antecedentibus</hi> argumentum est, quando
       aliqua ex his quae prius gesta sunt comprobantur – Cicero pro Milone: 'Cum non dubitauerit
       aperire quid cogitauerit, uos potestis dubitare quid fecerit?' <hi rend="expanded">A
        repugnantibus</hi> argumentum est quando illud, quod obicitur, aliqua contrarietate
       destruitur, ut Cicero: 'Is igitur non modo tali periculo liberatus, sed honore amplissimo
       ditatus, domi te interficere uoluisset.' <hi rend="expanded">A coniugatis</hi> argumentum est
       cum contropabiliter ostenditur, quid sit ex re quaque uenturum: 'Nos si pellant, nihil affore
       credunt, quin omnem Hesperiam penitus sua sub iuga mittant.' <hi rend="expanded">A
        causis</hi> argumentum est, quando consuetudine communi res quaeque tractatur – Terentius:
       'Ego nonnihil ueritus sum dudum abs te, Daue, ne faceres quod uulgus seruorum solet, dolis ut
       me deluderes.' <hi rend="expanded">Ab effectis</hi> argumentum est, cum ex his quae facta
       sunt aliquid approbatur, ut Vergilius: 'Degeneres animos timor arguit.' <hi rend="expanded">A
        comparatione</hi> argumentum est, quando per collationem personarum siue causarum sententiae
       ratio sub imputatione formatur – Vergilius: 'Tu potes Aenean manibus subducere Graium; nos
       aliquid contra Rutulos iuuisse nefandum est?'</p>
      <p><milestone unit="par" n="16"/> Argumenta ducuntur extrinsecus quae Graeci <hi rend="italic"
        >atechnos</hi>, id est artis expertes, uocant, ut est testimonium. Testimonium uero constat:
       ex persona – ex naturae auctoritate – ex temporis auctoritate, quae constat modis octo:
       ingenio opibus aetate fortuna arte usu necessitate concursio fortuitorum – ex dictis
       factisque maiorum – ex tormentis. <hi rend="expanded">Testimonium</hi> omne est, quod ab
       aliqua externa re sumitur ad faciendam fidem. <hi rend="expanded">Persona</hi> non
       qualiscumque est, quae testimonii pondus habet ad faciendam fidem, sed morum probitate debet
       esse laudabilis. <hi rend="expanded">Naturae auctoritas</hi> est, quae maxima uirtute
       consistit. Testimonia multa sunt quae afferant auctoritatem, id est, ingenium, opes, aetas,
       fortuna, ars, usus, necessitas, concursio rerum fortuitarum. <hi rend="expanded">A
        dictis</hi> factisque maiorum petitur fides, cum priscorum dicta factaque memorantur. <hi
        rend="expanded">A tormentis</hi> fides praebetur, post quae nemo creditur uelle mentiri. Ea
       uero quae tractantur in tempore, quia suis nominibus plana sunt, definitione non indigent.
        <milestone unit="par" n="17"/> Memoriae quoque condendum est, topica oratoribus,
       dialecticis, poetis et iurisperitis communiter quidem argumenta praestare; sed quando aliquid
       specialiter probant, ad rethores, poetas iurisperitosque pertinent, quando uero generaliter
       disputant, ad philosophos attinere manifestum est. Mirabile plane genus operis, – in unum
       potuisse colligi quicquid mobilitas ac uarietas humanae mentis in sensibus exquirendis per
       diuersas causas poterat inuenire, – conclusit liberum ac uoluntarium intellectum; nam
       quocumque se uerterit, quascumque cogitationes intrauerit, in aliquid eorum, quae praedicta
       sunt, necesse est ut humanum cadat ingenium.</p>
      <p><milestone unit="par" n="18"/> Illud autem competens iudicauimus recapitulare breuiter,
       quorum labore in Latinum eloquium res istae peruenerint, ut nec auctoribus gloria sua pereat
       et nobis plenissime rei ueritas innotescat. <hi rend="italic">Isagogen</hi> transtulit
       Victorinus orator; commentum eius quinque libris uir magnificus Boethius edidit. <hi
        rend="italic">Categorias</hi> idem transtulit Victorinus; cuius commentum octo libris ipse
       quoque formauit. <hi rend="italic">Perihermenias</hi> supramemoratus Victorinus transtulit in
       Latinum; cuius commentum sex libris patricius Boethius minutissima disputatione tractauit.
       Apuleius uero Madaurensis <supplied>syllogismos categoricos breuiter enodauit; Victorinus
        de</supplied> syllogismis hypotheticis dixit; quindecim quoque species esse definitionum
       idem Marius Victorinus diligenter edocuit. <hi rend="italic">Topica</hi> Aristotelis Cicero
       transtulit in Latinum; cuius commenta prospector atque amator Latinorum Victorinus quattuor
       libris exposuit. Auctoritatem uero eorum librorum in unum codicem non incompetenter fortasse
       collegi, ut quicquid ad dialecticam pertinet, in una congestione codicis clauderetur.
       Expositiones itaque diuersorum librorum, quoniam erant multiplices, sequestratim in codicibus
       fecimus scribi; quos in una uobis bibliotheca Domino praestante dereliqui.</p>
      <p><milestone unit="par" n="19"/> De liberalibus igitur artibus, quantum rudibus iudicauimus
       expedire, fortasse decursa sunt, ut quasi quibusdam ianuis apertis ad ingressum disciplinarum
       desideranter accedere debeatis. Nam etsi per quasdam difficultates intrentur atque discantur,
       tam diu habent rudimentorum laborem, donec quae sit earum suauitas indagetur; cum uero
       studiosos fuerit perfectio subsecuta, tunc unusquisque delectabile habet sudoris sui
       pertulisse molestias. Tempus est ut similiter ad earum diuisiones opinatissimas accedamus,
       unde Graecia Latinae linguae non immerito putatur antistare; quas simili breuitate non tam
       explicare quam indicare temptabimus. Cur enim quasi nobiliter latius disseratur, quod
       distincte atque planissime apud proprios reperitur auctores?</p>
      <p><milestone unit="par" n="20"/> Considerandum est autem quod iam, quia locus se attulit, in
       rethorica parte libauimus quid intersit inter artem et disciplinam, ne se diuersitas nominum
       permixta confundat. Inter artem et disciplinam Plato et Aristoteles, opinabiles magistri
       saecularium litterarum, hanc differentiam esse uoluerunt, dicentes artem esse habitudinem
       operatricem contingentium, quae se et aliter habere possunt; disciplina uero est quae de his
       agit quae aliter euenire non possunt. Sed hoc de mundanis dixisse praesumptum est, quando
       solae litterae diuinae nesciunt fallere, quoniam habent immobilem ueritatis auctorem.
       Audiuimus etiam Felicem Capellam aliqua de disciplinis scripsisse deflorata, ne talibus
       litteris fratrum simplicitas linqueretur ignara; quae tamen ad manus nostras adhuc minime
       peruenire potuerunt. Sed melius est ut nec illa uobis quandoque pereant, et ista quamuis
       exigua desiderantibus celeriter offerantur. Nunc ergo ad mathematicae ueniamus initia.</p>
      <p><hi rend="italic">De Mathematica</hi></p>
      <p><milestone unit="par" n="21"/> Mathematica, quam Latine possumus dicere 'doctrinalem',
       scientia est quae abstractam considerat quantitatem. Abstracta enim quantitas dicitur, quam
       intellectu a materia separantes uel ab aliis accidentibus, ut est par, impar, uel ab aliis
       huiuscemodi, in sola ratiocinatione tractamus. Haec ita diuiditur – diuisio mathematicae:
       arithmetica – musica – geometria – astronomia. <hi rend="expanded">Arithmetica</hi> est
       disciplina quantitatis numerabilis secundum se. <hi rend="expanded">Musica</hi> est
       disciplina quae de numeris loquitur, qui ad aliquid sunt his qui inueniuntur in sonis. <hi
        rend="expanded">Geometria</hi> est disciplina magnitudinis immobilis et formarum. <hi
        rend="expanded">Astronomia</hi> est disciplina cursus caelestium siderum, quae figuras
       contemplatur omnes, et habitudines stellarum circa se et circa terram indagabili ratione
       percurrit. Quas suo loco paulo latius indicamus ut commemoratarum rerum uirtus competenter
       possit ostendi.</p>
      <p><milestone unit="par" n="22"/> Modo de disciplinarum nomine disseramus. Disciplinae sunt
       quae, sicuti iam dictum est, numquam opinionibus deceptae fallunt et ideo tali nomine
       nuncupantur, quia necessariae suas regulas seruant. Hae nec intentione <supplied>crescunt,
        nec subductione</supplied> minuuntur, nec ullis uarietatibus permutantur, sed in ui propria
       permanentes regulas suas inconuertibili firmitate custodiunt. Has dum frequenti meditatione
       reuoluimus, sensum nostrum acuunt limumque ignorantiae detergunt, et ad illam inspectiuam
       contemplationem, si tamen sanitas mentis arrideat, Domino largiente perducunt. Scire autem
       debemus Ioseppum Hebreorum doctissimum in primo libro <hi rend="italic">Antiquitatum</hi>,
       titulo nono, dicere arithmeticam et astronomiam Abraham primum Aegyptiis tradidisse, unde
       semina suscipientes, ut sunt homines acerrimi ingenii, excoluisse sibi reliquas latius
       disciplinas. Quas merito sancti Patres nostri legendas studiosissimis persuadent, quoniam ex
       magna parte per eas a carnalibus rebus appetitus noster abstrahitur, et faciunt desiderare
       quae, praestante Domino, solo possumus corde conspicere. Quocirca tempus est ut de eis
       singillatim ac breuiter disserere debeamus.</p>
     </div>

     <div type="cap" n="4">
      <head>IIII. DE ARITHMETICA</head>
      <p><milestone unit="par" n="1"/> Scriptores saecularium litterarum inter disciplinas
       mathematicas primam omnium arithmeticam esse uoluerunt, propterea quoniam musica et geometria
       et astronomia, quae sequuntur, indigent arithmeticam ut uirtutes suas ualeant explicare,
       uerbi gratia, simplum ad duplum, quod habet musica, indiget arithmeticam; <supplied>geometria
        uero quod habet trigonum, quadriangulum, uel his similia, idem indiget
        arithmeticam;</supplied> astronomia etiam quod habet in motu siderum numeros punctorum,
       indiget arithmeticam; arithmetica uero ut sit, neque musica neque geometria neque astronomia
       egere cognoscitur. Propterea his fons et mater arithmetica reperitur, quam disciplinam
       Pythagoras sic laudasse monstratur, ut omnia sub numero et mensura a Deo creata fuisse
       memoraret, dicens alia in motu, alia in statu ita esse formata, ut tamen nulla eorum praeter
       ista quae dicta sunt substantiam percepissent; credo, trahens hoc initium, ut multi
       philosophorum fecerunt, ab illa sententia prophetali, quae dicit omnia Deum <hi rend="italic"
        >mensura</hi>, <hi rend="italic">numero et pondere</hi> disposuisse.</p>
      <p><milestone unit="par" n="2"/> Haec itaque consistit ex quantitate discreta, quae parit
       genera numerorum nullo sibi communi termino sociata. V enim ad X, VI ad IIII, VII ad III per
       nullum communem terminum alterutra sibi societate nectuntur. Arithmetica uero dicitur eo quod
       numeris praeest. Numerus autem est ex monadibus multitudo composita, ut III • V • X • XX et
       cetera. Intentio arithmeticae est docere nos naturam abstracti numeri et quae ei accidunt;
       ut, uerbi gratia, parilitas, imparilitas et cetera.</p>
      <p><milestone unit="par" n="3"/> Numerus autem diuiditur</p>
      <figure>
       <graphic url="img/dlt000078005.png"/>
       <head> IMG 5 </head>
      </figure>
      <p><hi rend="expanded">Par</hi> numerus est qui in duabus partibus aequalibus diuidi potest,
       ut II • IIII • VI • VIII • X et reliqui. <hi rend="expanded">Impar</hi> numerus est qui in
       duabus partibus aequalibus diudi nullatenus potest, ut III • V • VII • VIIII • XI et reliqui.
        <hi rend="expanded">Pariter par</hi> numerus est cuius diuisio in duabus aequalibus partibus
       fieri potest usque ad monada, <supplied>ut</supplied> uerbi gratia LXIIII diuiduntur in
       XXXII, XXXII in XVI, XVI in VIII, VIII in IIII, IIII in II, II uero in I et I. <hi
        rend="expanded">Pariter</hi> impar numerus est qui similiter solummodo in duabus partibus
       diuidi potest aequalibus, ut <supplied>X in V,</supplied> XIIII in VII, XVIII in VIIII et his
       similia. <hi rend="expanded">Impariter par</hi> numerus est qui plures diuisiones secundum
       aequalitatem partium recipere potest, non tamen ut usque ad assem perueniat; ut uerbi gratia
       XXIIII in bis XII, XII in bis VI, VI uero in bis III, et amplius non procedit. <hi
        rend="expanded">Primus</hi> de imparibus <hi rend="expanded">et simplex</hi> numerus est qui
       monadicam mensuram solam recipere potest, ut uerbi gratia III • V • VII • XI • <supplied>XIII
        •</supplied> XVII et his similia. <hi rend="expanded">Secundus et compositus</hi> numerus
       est qui non solum monadicam mensuram, sed et arithmeticam recipere potest, ut uerbi gratia
       VIIII • XV • XXI et his similia. <hi rend="expanded">Mediocris</hi> numerus est qui
       quodammodo simplex <supplied>et</supplied> incompositus esse uidetur, alio uero modo secundus
       et compositus, ut uerbi gratia VIIII ad XXV dum comparatus fuerit, primus est et
       incompositus, quia non habet communem numerum nisi solum monadicum; ad XV uero si comparatus
       fuerit, secundus est et compositus, quoniam inest illi communis numerus praeter monadicum, id
       est trinarius numerus, qui nouem mensurat ter terni et XV ter quini.</p>
      <p><milestone unit="par" n="4"/> Altera diuisio de paribus et imparibus –
        <supplied>Numerus</supplied></p>
      <figure>
       <graphic url="img/dlt000078006.png"/>
       <head> IMG 6 </head>
      </figure>
      <p><hi rend="expanded">Superfluus</hi> numerus est qui descendit de paribus. Is, dum par sit,
       superfluas partes quantitatis suae habere uidetur; ut XII habent medietatem VI, sexta pars
       II, quarta pars III, tertia pars IIII et duodecima pars I, qui omnes summatim fiunt XVI. <hi
        rend="expanded">Indigens</hi> numerus est qui et ipse de paribus descendit. Is quantitatis
       suae summam partium inferiorem habet; ut VIII, cuius medietas IIII, quarta pars II, octaua
       pars I, quae simul congregatae partes fiunt VII. <hi rend="expanded">Perfectus</hi> numerus
       est qui tamen et ipse de paribus descendit. Is, dum par sit, omnes partes suas simul
       assumptas aequales habet; ut VI, cuius medietas III, tertia pars II, sexta pars I, quae
       assumptae partes faciunt ipsum senarium numerum.</p>
      <p><milestone unit="par" n="5"/> Tertia diuisio totius numeri – Omnis numerus</p>
      <figure>
       <graphic url="img/dlt000078007.png"/>
       <head> IMG 7 </head>
      </figure>
      <p><hi rend="expanded">Per se</hi> numerus est qui sine relatione aliqua dicitur, ut III •
       IIII • V • VI et ceteri similes. <hi rend="expanded">Ad aliquid</hi> numerus est qui relatiue
       ad alios comparatur, ut uerbi gratia IIII ad II dum comparatus fuerit, duplex dicitur et
       multiplex, VI ad III, VIII ad IIII, X ad V; et iterum III ad I triplex, VI ad II, VIIII ad
       III et ceteri. <hi rend="expanded">Aequales</hi> numeri dicuntur qui secundum quantitatem
       aequales sunt, ut uerbi gratia II ad II, III ad III, X ad X, C ad C et ceteri. <hi
        rend="expanded">Inaequales</hi> numeri sunt qui ad inuicem comparati inaequalitatem
       demonstrant, ut III ad II, IIII ad III, V ad IIII, X ad VI; et uniuersaliter maior minori aut
       minor maiori huiusmodi dum comparatus fuerit, inaequalis dicitur. <hi rend="expanded"
        >Maior</hi> numerus est qui habet in se illum minorem numerum, ad quem comparatur, et
       aliquid plus, ut uerbi gratia quinarius numerus trinario numero fortior est, eo quod habeat
       quinarius numerus in se trinarium numerum et alias partes eius duas; et reliqui tales.
         <supplied><hi rend="expanded">Minor</hi> numerus est qui <gap/></supplied>
       <hi rend="expanded">Multiplex</hi> numerus est qui habet in se minorem numerum bis aut ter
       aut quater aut multipliciter, ut uerbi gratia II ad unum dum comparati fuerint, duplex est;
       III ad I triplex, IIII quadruplex et reliqui. E contra <hi rend="expanded">submultiplex</hi>
       numerus est qui intra multiplicem continetur bis aut ter aut quater aut multipliciter, ut
       uerbi gratia unus a duobus bis continetur, a tribus ter, a IIII quater, a V quinquies, et ab
       aliis multipliciter. <hi rend="expanded">Superparticularis</hi> numerus est, dum fortior
       continet intra se inferiorem numerum circa quem comparatur, similiter et unam partem eius, ut
       uerbi gratia III ad II dum comparati fuerint, continent in se II et alium I, qui media pars
       est duorum; IIII ad III dum comparati fuerint, continent in se III et alium I, qui est tertia
       pars trium; iterum V ad IIII dum comparati fuerint, habent in se quaternarium numerum et
       alium unum, qui quarta pars esse dicitur quaternarii numeri; et ceteri tales. <hi
        rend="expanded">Subsuperparticularis</hi> numerus est minor, qui continetur in fortiore
       numero cum alia una parte sua aut media aut tertia aut quarta aut quinta, ut uerbi gratia II
       ad III, III ad IIII, IIII ad V et ceteri. <hi rend="expanded">Superpartiens</hi> numerus est
       qui in se inferiorem numerum totum continet, et super hoc alteras partes eius duas aut III
       aut IIII aut V aut alias, ut uerbi gratia V ad III dum comparati fuerint, habet in se
       quinarius numerus trinarium numerum et super haec alias partes eius duas; VII ad IIII dum
       comparati fuerint, habent in se IIII et alias III partes eius; VIIII ad V dum comparati
       fuerint, habent in se V et alias IIII partes eius. <hi rend="expanded">Subsuperpartiens</hi>
       numerus est qui continetur in numero superpartienti cum aliquibus partibus suis duabus aut
       tribus aut pluribus, ut uerbi gratia III continentur a V cum aliis duabus partibus suis;
        <supplied>IIII a VII cum tribus partibus suis;</supplied> V a VIIII cum quattuor partibus
       suis. <hi rend="expanded">Multiplex</hi> superparticularis numerus est qui, dum comparatus ad
       inferiorem sibi numerum fuerit, continet in se totum inferiorem numerum multipliciter cum
       aliqua parte eius, ut uerbi gratia V ad II dum comparati fuerint, continent in se bis bini
       cum una parte eius; VIIII ad IIII dum comparati fuerint, continent in se bis quaterni et unam
       partem eus. <hi rend="expanded">Submultiplex superparticularis</hi> numerus est qui, dum ad
       fortiorem sibi numerum comparatus fuerit, continetur a fortiore sibi multipliciter cum alia
       una parte sua, ut uerbi gratia II ad V dum comparati fuerint, continentur ab eo bis cum una
       parte sua. <hi rend="expanded">Multiplex superpartionalis</hi> numerus est qui, dum
       comparatus ad inferiorem sibi numerum fuerit, continet eum multipliciter cum aliis partibus
       eius, ut uerbi gratia VIII ad III dum comparati fuerint, continent in se bis terni cum aliis
       duabus partibus eius; XIIII ad VI dum comparati fuerint, continent intra se bis seni cum
       aliis duabus partibus eius; XVI ad VII dum comparati fuerint, continent eum bis cum aliis
       duabus partibus eius; XVIIII ad VIII dum comparati fuerint, continent intra se bis VIII cum
       aliis tribus partibus eius. <hi rend="expanded">Submultiplex superpartionalis</hi> numerus
       est qui, dum ad fortiorem sibi comparatus fuerit, continetur ab eo multipliciter cum
       aliquibus partibus suis, ut uerbi gratia III ad VIII continentur bis cum duabus partibus
       suis; IIII ad XV continentur <supplied>tertio</supplied> cum tribus partibus suis.</p>
      <p><milestone unit="par" n="6"/> Sequitur quarta diuisio totius numeri – <supplied>
        Numeri</supplied></p>
      <figure>
       <graphic url="img/dlt000078008.png"/>
       <head> IMG 8 </head>
      </figure>
      <p><hi rend="expanded">Discretus</hi> numerus est qui a discretis monadibus continetur, ut
       uerbi gratia III a IIII, V a VI et reliqui. <hi rend="expanded">Continens</hi> numerus est
       qui a coniunctis monadibus continetur, ut uerbi gratia trinarius numerus, si in magnitudine
       intellegatur, id est in linea aut spatium aut solidum, dicitur continens; similiter
       quaternarius et quinarius numeri. <hi rend="expanded">Linealis</hi> numerus est qui inchoans
       a monade linealiter scribitur usque ad infinitum, unde alpha ponitur pro designatione
       linearum, quoniam haec littera unum significat apud Graecos - aaa. <hi rend="expanded"
        >Superficialis</hi> numerus est qui non solum longitudine sed et
       <supplied>lat</supplied>itudine continetur, ut trigonus numerus, quadratus numerus,
       quinquiangulus numerus, circulatus numerus, et ceteri qui semper in superficie continentur.
       Trigonus numerus est ita – <figure>
        <graphic url="img/dlt000078009.png"/>
        <head> IMG 9 </head>
       </figure> Quadratus numerus est ita <figure>
        <graphic url="img/dlt000078010.png"/>
        <head> IMG 10 </head>
       </figure> Quinquiangulus ita <figure>
        <graphic url="img/dlt000078011.png"/>
        <head> IMG 11 </head>
       </figure> Circularis numerus est qui, dum similiter multiplicatus fuerit, a se inchoans ad se
       conuertitur, ut uerbi gratia quinquies quini XXV est ita <figure>
        <graphic url="img/dlt000078012.png"/>
        <head> IMG 12 </head>
       </figure> - <del>ita et in senario contingit ut sexies seni XXXVI et sexies XXXVI
        CCXVI.</del> Solidus numerus est qui longitudine et latitudine uel altitudine continetur, ut
       sunt pyramides, qui in modum flammae consurgunt, ita <figure>
        <graphic url="img/dlt000078013.png"/>
        <head> IMG 13 </head>
       </figure> cybi, ut sunt tesserae, ita <figure>
        <graphic url="img/dlt000078014.png"/>
        <head> IMG 14 </head>
       </figure> spherae, quibus est aequalis undique rotunditas, ita <figure>
        <graphic url="img/dlt000078015.png"/>
        <head> IMG 15 </head>
       </figure> - sphericus autem numerus est qui a circulato numero multiplicatus a se inchoans ad
       se conuertitur, ut uerbi gratia quinquies quini XXV; hic circulus dum in se ipsum
       multiplicatus fuerit, facit spheram, id es<supplied>t</supplied> quinquies XXV CXXV. </p>
      <p><milestone unit="par" n="7"/> His igitur rebus sollicita mente tractatis, memento quod haec
       disciplina ideo ceteris antefertur, quoniam ipsa, sicut superius dictum est, ut sit, nullius
       alterius indiget disciplinae; reliquae uero quae sequuntur, sicut eius iam qualitas uirtutis
       ostendit, ut sint atque subsistant, indigent arithmetica disciplina. Quam apud Graecos
       Nicomachus diligenter exposuit. Hunc prius Madaurensis Apuleius, deinde magnificus uir
       Boethius Latino sermone translatum Romanis contulit lectitandum; quibus, ut aiunt, si quis
       saepius utitur, quantum hominibus fas est, lucidissima procul dubio ratione perfunditur.
       Datum est etiam nobis ex magna parte sub ipsa uiuere disciplina; quando horas per eam
       discimus, quando mensuum curricula supputamus, quando spatium anni redeuntis agnoscimus, per
       numerum siquidem ne confundamur instruimur. Tolle saeculo compotum, et omnia ignorantia caeca
       complectitur; nec differre potest a ceteris animalibus, qui calculi non intellegit
       quantitatem. Et ideo tantum gloriosa res est, quantum uitae nostrae necessaria comprobatur;
       nam per ipsam et substantia nostra certissime discitur, et expensarum modus libratis
       supputationibus erogatur. Numerus est qui cuncta disponit; per ipsum discimus quid primo,
       quid secundo facere debeamus.</p>
      <p><milestone unit="par" n="8"/> Et si causam tantae rei suptili praescrutatione discutias,
       nec miracula Domini a uirtute numeri redduntur aliena. Primus ad unum pertinet Deum, sicut in
       Pentateucho legitur: <hi rend="italic">Audi</hi>, <hi rend="italic">Israel</hi>, <hi
        rend="italic">Dominus Deus tuus Dominus unus est</hi>. Secundus ad duo pertinet Testamenta,
       quod ait in Regum: <hi rend="italic">Et fecit in Dabir duo cherubin decem cubitorum
        magnitudine</hi>. Postremo totius spei nostrae suauissimus fructus in sancta Trinitate
       repositus est, non quod ipsa sub numero sit, sed illa numeri utilitatem potentia suae
       maiestatis ostendit. In essentia siquidem Diuinitatis monas intellegitur, in personis uero
       trinitas comprobatur; legitur enim in epistula Iohannis: <hi rend="italic">Tria sunt quae
        testimonium perhibent, aqua, sanguis et spiritus</hi>. De quattuor euangeliis etiam in
       Ezechiel legitur: <hi rend="italic">Et ex medio eorum similitudo quattuor animalium</hi>.
       Quintus numerus ad quinque libros Moysi noscitur pertinere, sicut in Apostolo legitur: <hi
        rend="italic">In ecclesia uolo quinque uerba sensus eloqui</hi>. Sexto uero die Dominus <hi
        rend="italic">hominem</hi> fecit <hi rend="italic">ad imaginem et similitudinem</hi> suam.
       Nam et ipsum Spiritum sanctum dicimus et credimus septiformem; - et ut res summae atque
       omnipotentissimae intellegantur, numerus nobis necessarius inuenitur. Nunc ueniamus ad
       musicam, quae ipso nomine et propria uirtute suauis est.</p>
     </div>

     <div type="cap" n="5">
      <head>V. DE MVSICA</head>
      <p><milestone unit="par" n="1"/> Gaudentius quidam, de musica scribens, Pythagoram dicit huius
       rei inuenisse primordia ex malleorum sonitu et cordarum extensione percussa. Quem uir
       disertissimus Mutianus transtulit in Latinum, ut ingenium eius assumpti operis qualitas
       indicaret. Clemens uero Alexandrinus presbyter, in libro quem <hi rend="italic">contra
        Paganos</hi> edidit, musicam ex Musis dicit sumpsisse principium, Musasque ipsas qua de
       causa inuentae fuerint, diligenter exponit. Nam Musae ipsae appellatae sunt <hi rend="italic"
        >apo tu maso</hi>, id est a quaerendo, quod per ipsas, sicut antiqui uoluerunt, uis carminum
       et uocis modulatio quaereretur. Inuenimus etiam Censorinum, qui ad Quintum Cerellium scripsit
        <hi rend="italic">de Natalis eius die</hi>, ubi de musica disciplina uel de alia parte
       mathesis non neglegenda disseruit; quoniam utiliter legitur, ut res ipsae penetralibus animae
       frequenti meditatione condantur.</p>
      <p><milestone unit="par" n="2"/> Musica ergo disciplina per omnes actus uitae nostrae hac
       ratione diffunditur; primum, si Creatoris mandata faciamus et puris mentibus statutis ab eo
       regulis seruiamus. Quicquid enim loquimur uel intrinsecus uenarum pulsibus commouemur, per
       musicos rithmos armoniae uirtutibus probatur esse sociatum. Musica quippe est scientia bene
       modulandi; quod si nos bona conuersatione tractemus, tali disciplinae probamur semper esse
       sociati. Quando uero iniquitates gerimus, musicam non habemus. Caelum quoque et terra, uel
       omnia quae in eis dispensatione superna peraguntur, non sunt sine musica disciplina; nam
       Pythagoras hunc mundum per musicam conditum et gubernari posse testatur. <milestone
        unit="par" n="3"/> In ipsa quoque religione ualde permixta est, ut sunt Decalogi decacordus,
       tinnitus cytharae, tympana, organi melodia, cymbalorum sonus. Ipsum quoque Psalterium ad
       instar instrumenti musici nominatum esse non dubium est, eo quod in ipso contineatur
       caelestium uirtutum suauis nimis et grata modulatio.</p>
      <p><milestone unit="par" n="4"/> Nunc de musicae partibus, sicut est a maioribus traditum,
       prosequamur. Musica scientia est disciplina quae de numeris loquitur, qui ad aliquid sunt his
       qui inueniuntur in sonis, ut duplum, triplum, quadruplum, et his similia quae dicuntur ad
       aliquid. <milestone unit="par" n="5"/> Musicae partes sunt tres: armonica – rithmica –
       metrica. <hi rend="expanded">Armonica</hi> est scientia musica quae decernit in sonis acutum
       et grauem. <hi rend="expanded">Rithmica</hi> est quae requirit incursionem uerborum, utrum
       bene sonus an male cohaereat. <hi rend="expanded">Metrica</hi> est quae mensuram diuersorum
       metrorum probabili ratione cognoscit, ut uerbi gratia heroicon, iambicon, heleiacon, et
       cetera. <milestone unit="par" n="6"/> Instrumentorum musicorum genera sunt tria:
       percussionalia – tensibilia – inflatilia. <hi rend="expanded">Percussionalia</hi> sunt
       acitabula aenea et argentea, uel alia quae metallico rigore percussa reddunt cum suauitate
       tinnitum. <hi rend="expanded">Tensibilia</hi> sunt cordarum fila sub arte religata, quae
       ammoto plectro percussa mulcient aurium delectabiliter sensum, in quibus sunt species
        cythar<supplied>ar</supplied>um diuersarum. <hi rend="expanded">Inflatilia</hi> sunt quae
       spiritu reflante completa in sonum uocis animantur, ut sunt tubae, calami, organa, pandoria
       et cetera huiuscemodi.</p>
      <p><milestone unit="par" n="7"/> Restat nunc ut de symphoniis dicere debeamus. Symphonia est
       temperamentum sonitus grauis ad acutum uel acuti ad grauem, modulamen efficiens siue in uoce
       siue in flatu siue in percussione. Symphoniae autem sunt sex: prima diatessaron, secunda
       diapente, tertia diapason, quarta diapason simul et diatessaron, quinta diapason simul et
       diapente, sexta disdiapason. I. Diatessaron symphonia est quae constat ex ratione epitrita et
       fit ex sonis quattuor, unde et nomen accepit. II. Diapente symphonia est quae constat ex
       ratione emiolia et fit sonitibus quinque. III. Diapason symphonia est quae etiam diocto
       dicitur. Constat ex ratione diplasia, hoc est, dupla; fit autem per sonitus octo, unde et
       nomen accepit siue diocto siue diapason, quia apud ueteres cytharae ex octo cordis
       constabant; diapason ergo dicta est quasi ex omnibus sonis constans. IIII. Diapason simul et
       diatessaron symphonia est quae constat ex ratione quam habet XXIIII numerus ad octonarium
       numerum; fit autem per sonitus XI. V. Diapason simul et diapente symphonia est quae constat
       ex ratione triplasia; fit autem per sonitus XII. VI. Disdiapason, id est dupla diapason,
       symphonia est quae constat ex ratione tetraplasia; fit autem per sonos XV.</p>
      <p><milestone unit="par" n="8"/> Tonus est totius constitutionis armonicae differentia et
       quantitas, quae in uocis accentu siue tenore consistit. Toni uero sunt quindecim: hypodorius
       hypoiastius hypophrygius hypoaeolius hypolydius dorius iastius phrygius aeolius lydius
       hyperdorius hyperiastius hyperphrygius hyperaeolius hyperlydius. I. Hypodorius tonus est
       omnium grauissime sonans, propter quod et inferior nuncupatur. II. Hypoiastius autem
       hypodorium hemitonio praecedens. III. Hypophrygius est hypoiastium hemitonio, hypodorium tono
       praecedens. IIII. Hypoaeolius est hypophrygium hemitonio, hypoiastium tono, hypodorium tono
       semis praecedens. V. Hypolydius est hypoaeolium hemitonio, hypophrygium tono, hypoiastium
       tono semis, hypodorium ditono praecedens. VI. Dorius est hypolydium hemitonio, hypoaeolium
       tono, hypophrygium tono semis, hypoiastium ditono, hypodorium duobus semis tonis, hoc est,
       diatessaron symphonia, praecedens. VII. Iastius est dorium hemitonio, hypolydium tono,
       hypoaeolium tono semis, hypophrygium ditono, hypoiastium duobus semis tonis, hoc est
       diatessaron symphonia, hypodorium tribus tonis praecedens. VIII. Phrygius est iastium
       hemitonio, dorium tono, hypolydium tono semis, hypoaeolium ditono, hypophrygium duobus semis
       tonis, hoc est, diatessaron symphonia, hypoiastium tribus tonis, hypodorium tribus semis
       tonis, hoc est diapente symphonia, praecedens. VIIII. Aeolius phrygium hemitonio, iastium
       tono, dorium tono semis, hypolydium duobus tonis, hypoaeolium duobus semis tonis, hoc est
       diatessaron symphonia, hypophrygium tribus tonis, hypoiastium tribus semis tonis, hoc est
       diapente symphonia, hypodorium quattuor tonis praecedens. X. Lydius est aeolium hemitonio,
       phrygium tono, iastium tono semis, dorium duobus tonis, hypolydium duobus semis tonis, hoc
       est diatessaron symphonia, hypoaeolium tribus tonis, hypophrygium tribus semis tonis, hoc est
       diapente symphonia, hypoiastium quattuor tonis, hypodorium quattuor semis
        <supplied>tonis</supplied> praecedens. XI. Hyperdorius est lydium hemitonio, aeolium tono,
       phrygium tono semis, iastium duobus tonis, dorium duobus semis tonis, hoc est diatessaron
       symphonia, hypolydium tribus tonis, hypoaeolium tribus semis tonis, hoc est diapente
       symphonia, hypophrygium quattuor tonis, hypoiastium quattuor semis, hypodorium quinque
        <supplied>tonis praecedens</supplied>. XII. Hyperiastius est hyperdorium hemitonio, lydium
       tono, aeolium tono semis, phrygium duobus tonis, iastium duobus semis tonis, hoc est
       diatessaron symphonia, dorium tribus tonis, hypolydium tribus semis tonis, hoc est, diapente
       symphonia, hypoaeolium quattuor tonis, hypophrygium quattuor semis, hypoiastium quinque
       tonis, hypodorium quinque semis <supplied>praecedens</supplied>. XIII. Hyperphrygius est
       hyperiastium hemitonio, hyperdorium tono, lydium tono semis, aeolium duobus, phrygium duobus
       semis, hoc est diatessaron symphonia, iastium tribus tonis, dorium tribus semis, hoc est
       diapente symphonia, hypolydium quattuor tonis, hypoaeolium quattuor semis, hypophrygium
       quinque, <supplied>hypoiastium quinque</supplied> semis, hypodorium sex, hoc est diapason
       symphonia, praecedens. XIIII. Hyperaeolius est hyperphrygium hemitonio, hyperiastium tono,
       hyperdorium tono semis, lydium duobus tonis, aeolium duobus semis, hoc est diatessaron
       symphonia, <supplied>phrygium tribus tonis, iastium tribus semis tonis, hoc est diapente
        symphonia</supplied>, dorium quattuor tonis, hypolydium quattuor semis, hypoaeolium quinque
       tonis, hypophrygium quinque semis, hypoiastium sex tonis, hoc est diapason symphonia,
       hypodorium sex semis tonis <supplied>praecedens</supplied>. XV. Hyperlydius est nouissimus et
       acutissimus omnium, hyperaeolium hemitonio, hyperphrygium tono, hyperiastium tono semis,
       hyperdorium duobus tonis, lydium duobus semis, hoc est diatessaron symphonia, aeolium tribus,
       phrygium tribus semis tonis, hoc est diapente symphonia, iastium quattuor tonis, dorium
       quattuor semis, hypolydium quinque, hypoaeolium quinque semis, hypophrygium sex tonis, hoc
       est diapason symphonia, hypoiastium sex semis tonis, hypodorium septem tonis
        <supplied>praecedens</supplied>. Vnde claret quoniam hyperlydius tonus omnium acutissimus
       septem tonis praecedit hypodorium omnium grauissimum. In quibus, ut Varro meminit, tantae
       utilitatis uirtus ostensa est ut excitatos animos sedarent, ipsas quoque bestias, necnon et
       serpentes, uolucres atque delfinas ad auditum suae modulationis attraherent.</p>
      <p><milestone unit="par" n="9"/> Nam ut Orphei lyram, Syrenarum cantus tamquam fabulosa
       taceamus, quid de Dauid dicimus, qui ab spiritibus immundis Saulem disciplina saluberrimae
       modulationis eripuit, nouoque modo per auditum sanitatem contulit regi, quam medici non
       poterant herbarum potestatibus operari? Asclepiades quoque, medicus maiorum attestatione
       doctissimus, freneticum quendam per symphoniam pristinae sanitati reddidisse memoratur. Multa
       sunt autem, quae in aegris hominibus per hanc disciplinam leguntur facta miracula. Caelum
       ipsum, sicut supra memorauimus, dicitur sub armoniae dulcedine reuolui; et ut breuiter cuncta
       complectar, quicquid in supernis siue terrenis rebus conuenienter secundum Auctoris sui
       dispositionem geritur, ab hac disciplina non refertur exceptum.</p>
      <p><milestone unit="par" n="10"/> Gratissima ergo nimis utilisque cognitio, quae et sensum
       nostrum ad superna erigit et aures suaui modulatione permulcet. Quam apud Graecos Alypius,
       Euclides, Ptolomeus et ceteri probabili institutione docuerunt; apud Latinos autem uir
       magnificus Albinus librum de hac re compendiosa breuitate conscripsit, quem in bibliotheca
       Romae nos habuisse atque studiose legisse retinemus. Qui si forte gentili incursione sublatus
       est, habetis Gaudentium, quem si sollicita intentione relegatis, huius scientiae uobis atria
       patefaciet. Fertur etiam Latino sermone et Apuleium Madaurensem instituta huius operis
       effecisse. Scripsit etiam et pater Augustinus <hi rend="italic">de Musica</hi> sex libros, in
       quibus humanam uocem rithmicos sonos et armoniam modulabilem in longis syllabis atque
       breuibus naturaliter habere posse monstrauit. Censorinus quoque de accentibus qui uoci
       nostrae ualde necessarii sunt, suptiliter disputauit, quos pertinere dicit ad musicam
       disciplinam; quem uobis inter ceteros transscriptum reliqui.</p>
      <p><milestone unit="par" n="11"/> Nunc ad Geometriam ueniamus, quae est descriptio
       contemplatiua formarum, documentum etiam uisibile philosophorum; quod ut praeconiis efferant,
       Iouem suum in operibus propriis geometrizare testantur. Quod nescio utrum laudibus an
       uituperationibus applicetur, quando quod illi pingunt in puluere colorato, Iouem facere
       mentiuntur in caelo. Quod si uero Creatori et omnipotenti Domino salubriter applicetur,
       potest haec sententia forsitan conuenire ueritati - geometrizat enim, si fas est dicere,
       sancta Trinitas, quando creaturis suis, quas hodieque fecit existere, diuersas species
       formulasque concedit; quando cursus stellarum potentia ueneranda distribuit, et statutis
       lineis facit currere quae mouentur certaque sede quae sunt fixa constituit. Quicquid enim
       bene disponitur atque completur, potest disciplinae huius qualitatibus applicari.</p>
     </div>

     <div type="cap" n="6">
      <head>VI. DE GEOMETRIA</head>
      <p><milestone unit="par" n="1"/> Geometria latine dicitur terrae dimensio, quoniam per
       diuersas formas ipsius disciplinae, ut nonnulli dicunt, primum Aegyptus dominis propriis
       fertur esse partitus; cuius disciplinae magistri mensores ante dicebantur. Sed Varro,
       peritissimus Latinorum, huius nominis causam sic extitisse commemorat, dicens prius quidem
       dimensiones terrarum terminis positis uagantibus ac discordantibus populis pacis utilia
       praestitisse; deinde totius anni circulum menstruali numero fuisse partitum, unde et ipsi
       menses, quod annum metiantur, edicti sunt. Verum postquam ista reperta sunt, prouocati
       studiosi ad illa inuisibilia cognoscenda coeperunt quaerere quanto spatio a terra luna, a
       luna sol ipse distaret, et usque ad uerticem caeli quanta se mensura distenderet; quod
       peritissimos geometras assecutos esse commemorat. Tunc et dimensionem uniuersae terrae
       probabili refert ratione collectam; ideoque factum est ut disciplina ipsa Geometria nomen
       acciperet, quod per saecula longa custodit. Vnde Censorinus, in libro quem scripsit ad
       Quintum Cerellium, spatia ipsa caeli terraeque ambitum per numerum stadiorum distincta
       curiositate descripsit; quem si quis recensere uoluerit, multa philosophorum mysteria breui
       lectione cognoscit.</p>
      <p><milestone unit="par" n="2"/> Geometria uero est disciplina magnitudinis immobilis et
       formarum. Geometria diuiditur: in planum – in magnitudinem numerabilem – in magnitudinem
       rationalem et irrationalem – in figuras solidas. <hi rend="expanded">Planae figurae</hi> sunt
       quae longitudine et latitudine continentur. <hi rend="expanded">Numerabilis magnitudo</hi>
       est quae numeris arithmeticae diuidi potest. Magnitudines <hi rend="expanded">rationales</hi>
       <supplied>et irrationales sunt – rationales</supplied> quorum mensuram scire possumus,
       irrationales uero quorum mensurae quantitas cognita non habetur. <hi rend="expanded">Figurae
        solidae</hi> sunt quae longitudine, latitudine et altitudine continentur.</p>
      <p><milestone unit="par" n="3"/> His partibus atque diuisionibus totius geometriae disciplina
       tractatur, et numerositas illa formarum, quae siue in terrestribus siue in caelestibus est,
       tali expositione concluditur. Cuius disciplinae apud Graecos Euclides, Apollonius, Archimedes
       necnon et alii scriptores probabiles extiterunt; ex quibus Euclidem translatum Romanae
       linguae idem uir magnificus Boethius edidit. Qui si diligenti cura relegatur, hoc quod
       praedictis diuisionibus apertum est manifestae intellegentiae claritate cognoscitur.</p>
      <p><milestone unit="par" n="4"/> Astronomia superest; quam si casta ac moderata mente
       perquirimus, sensus quoque nostros, ut ueteres dicunt, magna claritate dilucidat. Quale est
       enim ad caelos animo subire, totamque illam machinam supernam indagabili ratione discutere,
       et inspectiua mentis sublimitate ex aliqua parte colligere quod tantae magnitudinis arcana
       uelauerunt! Nam mundus ipse, ut quidam dicunt, spherica fertur rotunditate collectus, ut
       diuersas rerum formas ambitus sui circuitione concluderet. Vnde librum Seneca consentanea
       philosophis disputatione formauit, cui titulus est <hi rend="italic">de forma Mundi</hi>;
       quem uobis idem reliquimus perlegendum.</p>
     </div>

     <div type="cap" n="7">
      <head>VII. DE ASTRONOMIA</head>
      <p><milestone unit="par" n="1"/> Astronomia itaque dicitur, unde nobis sermo est, astrorum
       lex, quia nesciunt ullo modo quam a suo Creatore disposita sunt uel consistere uel moueri:
       nisi forte quando aliquo miraculo facto Diuinitatis arbitrio commutantur, sicut Hiesus Naue
       ut sol in Gabaon staret legitur impetrasse, et ostensam magis stellam, quae mundo salutarem
       aduentum Domini nuntiauit; in passione quoque Domini Christi tribus horis sol tenebrosus
       effectus est, et his similia. Ideo enim et miracula dicuntur, quoniam contra rerum
       consuetudinem ammiranda contingunt. Feruntur enim, sicut dicunt astronomi, quae caelo fixa
       sunt; mouentur uero planetae, id est erraticae, quae cursus suos certa
        <supplied>ta</supplied>men definitione conficiunt.</p>
      <p><milestone unit="par" n="2"/> Astronomia est itaque, sicut iam dictum est, disciplina quae
       cursus caelestium siderum et figuras contemplatur omnes, et habitudines stellarum circa se et
       circa terram indagabili ratione percurrit. <supplied>Diuisio astronomiae:</supplied> spherica
       positio –sphericus motus – orientalis locus – occidentalis locus – septentrionalis locus –
       australis locus –hemispherion quod est super terram – hemispherion quod dicitur esse sub
       terris – numerus circularis – praecedentia uel antegradatio stellarum – remotio uel
       retrogradatio stellarum – status stellarum –augmentum computi – ablatio computi – in
       magnitudine solis, lunae et terrae – eclipsis et cetera schemata quae in his continentur. <hi
        rend="expanded">Spherica positio</hi> est per quam cognoscitur situs spherae qualiter sit.
        <hi rend="expanded">Sphericus motus</hi> est per quem sphera spherice mouetur. <hi
        rend="expanded">Orientalis locus</hi> est unde aliquae stellae oriuntur. <hi rend="expanded"
        >Occidentalis locus</hi> est ubi nobis occidunt aliquae stellae. <hi rend="expanded"
        >Septentrionalis</hi> locus est ubi sol peruenit in fortioribus diebus. <hi rend="expanded"
        >Australis</hi> locus est ubi sol peruenit in fortioribus noctibus. <hi rend="expanded"
        >Hemispherion</hi> est, quod est <hi rend="expanded">super terram</hi>, ea pars caeli quae
       tota a nobis uidetur. Hemispherion <hi rend="expanded">sub terra</hi> est, ut aiunt, quod
       uideri non potest, quamdiu sub terra fuerit. <hi rend="expanded">Numerus circularis</hi>
       stellarum est per quem cognosci dicitur, per quantum tempus unaquaeque stella circulum suum
       implere potest, siue per longitudinem siue per latitudinem. <hi rend="expanded"
        >Praecedentia</hi> uel antegradatio stellarum est quam Graeci <hi rend="italic"
        >propodismon</hi> uocant, dum stella motum suum consuetum agere uidetur, et aliquid praeter
       consuetudinem praecedit. <hi rend="expanded">Remotio</hi> uel retrogradatio stellarum est
       quam Graeci <hi rend="italic">ypopodismon</hi> aut <hi rend="italic">anapodismon</hi> uocant,
       in quo stella, dum motum suum agat, simul et retrorsum moueri uidetur. <hi rend="expanded"
        >Status</hi> stellarum est quod Graeci <hi rend="italic">stirigmon</hi> uocant, quia dum
       stella semper moueatur, tamen in aliquibus locis stare uidetur; nam et Varro, in libro quem
        <hi rend="italic">de Astrologia</hi> conscripsit, stellam commemorat ab stando dictam. <hi
        rend="expanded">Augmentum computi</hi> est quotiens astronomi secundum astronomicas regulas
       computum computo addere uidentur. <hi rend="expanded">Ablatio computi</hi> est in qua
       astronomi secundum astronomicas regulas computantes computum a computo iudicant auferendum.
        <hi rend="expanded">Magnitudo</hi> solis, lunae et terrae est quando ostendunt quia sol
       fortior est terrae, terra fortior lunae, per aliquam quantitatem. <hi rend="expanded"
        >Eclipsis</hi> solis est quotiens in luna tricesima ipsa luna nobis apparet, et per ipsam
       nobis sol obscuratur; eclipsis lunae est quotiens in umbram terrae luna incurrit.</p>
      <p><milestone unit="par" n="3"/> De astronomia uero disciplina in utraque lingua diuersorum
       quidem sunt scripta uolumina; inter quos tamen Ptolomeus apud Graecos praecipuus habetur, qui
       de hac re duos codices edidit, quorum unum <hi rend="italic">minorem</hi>, alterum <hi
        rend="italic">maiorem</hi> uocauit <hi rend="italic">Astronomum</hi>. Is etiam canones,
       quibus cursus astrorum inueniantur, instituit; ex quibus, ut mihi uidetur, climata forsitan
       nosse, horarum spatia comprehendere, lunae cursum pro inquisitione paschali, solis eclipsin,
       ne simplices aliqua confusione turbentur, qua ratione fiant aduertere non uidetur absurdum.
       Sunt enim, ut dictum est, climata quasi septem lineae ab oriente in occidentem directae, in
       quibus et mores hominum dispares et quaedam animalia specialiter diuersa nascuntur; quae
       uocitata sunt a locis quibusdam famosis, quorum primum est Merohis, secundum Sohinis, tertium
       Catochoras, id est Africa, quartum Rodus, quintum Hellespontus, sextum Mesopontum, septimum
       Borysthenus. Horologia quoque, quae tamen solis claritate monstrantur, distinctis quibusdam
       regulis per singulos tractus climatum ueraciter aptata consistunt; quod utiliter priorum et
       maxime Ptolomei constat diligentia perquisitum.</p>
      <p><milestone unit="par" n="4"/> Est alia quoque de talibus non despicienda commoditas, si
       oportunitatem nauigationis, si tempus arantium, si aestatis caniculam, si autumni suspectos
       imbres inde discamus. Dedit enim Dominus unicuique creaturae suae aliquam uirtutem, quam
       tamen innoxie de propria qualitate noscamus. Cetera uero quae se ad cognitionem siderum
       coniungunt, id est ad notitiam fatorum, et fidei nostrae sine dubitatione contraria sunt, sic
       ignorari debent, ut nec scripta esse uideantur. Vnde doctissimus quoque pater Basilius, in
       libro sexto eorum quos appellauit <hi rend="italic">Exemeron</hi>, cautissime diligenterque
       tractauit, ab animis hominum huiusmodi curas sanctissima disceptatione detruncans; quem prima
       fronte <supplied>in</supplied> Octateucho diximus legi. Hinc et pater Augustinus in secundo
       libro <hi rend="italic">de Doctrina Christiana</hi> meminit, dicens 'quia familiaris est
       perniciosissimo errori fatue fata cantantium'; unde 'commodius honestiusque contemnitur', si
       talis persuasio nesciatur. - Mundi quoque figuram curiosissimus Varro sublongae rotunditati
       in <hi rend="italic">Geometriae</hi> uolumine comparauit, formam ipsius ad oui similitudinem
       trahens, quod in latitudine quidem rotundum sed in longitudine probatur oblongum. - Nobis
       autem sufficit, quantum in Scripturis sacris legitur, tantum de hac parte sentire, quia nimis
       absurdum est hinc humanam sequi sententiam, unde, quantum nobis expedit, diuinam noscimur
       habere doctrinam.</p>
      <p>His igitur breuiter de doctrinis saecularibus comprehensis, ostenditur quia non paruam
       utilitatem ad intellegentiam diuinae legis afferre noscuntur, sicut etiam a quibusdam sanctis
       Patribus indicatur.</p>
     </div>

     <div type="ptext" n="ptext">
      <head><hi rend="italic">Conclusio</hi></head>
      <p><milestone unit="par" n="1"/> Promissionibus ergo nostris, ut opinor, pro modulo ingenii
       Domino praestante completis, consideremus ordo iste disciplinarum cur fuerit usque ad astra
       perductus; scilicet ut animos uel saeculari sapientiae deditos disciplinarum exercitatione
       defecatos a terrenis rebus abduceret, et in superna fabrica laudabiliter collocaret.</p>
      <p><milestone unit="par" n="2"/> Sed nonnulli siderum pulchritudine et splendoris claritate
       pellecti, perditionis suae causas studiosissime perquirentes, in lapsus stellarum caecatis
       mentibus corruerunt, ita ut per supputationes noxias, quae <hi rend="italic">mathesis</hi>
       dicitur, euentus rerum se praescire posse confiderent. Quos, ut de nostris taceam, Plato,
       Aristoteles atque alii uiri meliores ingenio, rerum ipsarum ueritate commoti, concordi
       sententia damnauerunt, dicentes confusionem rerum potius de tali persuasione generari; nam si
       genus humanum ad uarios actus nascendi necessitate premeretur, cur aut boni mores mererentur
       laudem, aut mali legum incurrerent ultionem? Et quamuis ipsi non fuerint caelesti sapientiae
       dediti, ueritatis tamen testimonio errores eorum merito perculerunt, de quibus dicit
       Apostolus: <hi rend="italic">Dies obseruatis et menses; timeo ne sine causa laborauerim in
        uobis</hi>. Vnde et in Deuteronomio Dominus plenius iubet: <hi rend="italic">Non inueniatur
        in te qui lustrat filium uel filiam suam, per ignem diuinans diuinationem et auspicans et
        augurans ueneficus et incantans incantationem uentriloquus et prodigiorum inspector et
        interrogans mortuos; est autem abominatio Domino Deo tuo omnis faciens haec.</hi></p>
      <p><milestone unit="par" n="3"/> Sed nos, qui mentis intentione ueraciter subire desideramus
       ad caelos, omnia Deum credamus pro sua uoluntate disponere, et uanitates saeculi respuentes
       atque damnantes Scripturarum diuinarum libros, sicut in primo uolumine dictum est, seruato
       ordine sedulo perscrutemur, quatenus quod illi propter humanas laudes inaniter appetere uisi
       sunt, nos ad Creatoris gloriam cuncta referentes utiliter ad superna mysteria perducamus. Et
       ideo, sicut beatus Augustinus ait et alii doctissimi Patres, scripturae saeculares non debent
       respui. <hi rend="italic">Legem</hi> uero diuinam conuenit, sicut scriptum est, <hi
        rend="italic">die noctuque meditari</hi>, quia illinc interdum aliquarum rerum honesta
       notitia comparatur, hinc autem aeterna uita percipitur.</p>
      <p><milestone unit="par" n="4"/> Si quis uero, caelesti amore flammatus et terrenis desideriis
       exutus, supernas uirtutes desiderat intueri, sancti Iohannis Apocalypsin legat, et in illa
       contemplatione defixus cognoscit Dominum Christum, qui tanta tamque mirifica opera
       prouidentia excogitauit, ratione disposuit, uirtute perfecit, nunc Spiritu diuino sustentare,
       potestate terrere, pietate moderari - inexcogitabilis, ineffabilis, et nulli alii plenissime
       notus quam ipse sibi. Cognoscet etiam in throno maiestatis suae residentem per angelos
       sanctos ecclesias commonere, ultiones malis minari, bonis praemia polliceri, et a cunctis
       senioribus, archangelis ac totius militiae caelestis exercitu cum tremore maximo suppliciter
       adorari; et hoc illis esse praecipuum ac singulare negotium, gloriam sanctae Trinitatis
       infatigabili semper deuotione concinere. Intellegit quoque mundum istum eius imperio
       gubernari, et in fine saeculi quando uoluerit in melius immutandum. Tunc angelis tuba
       canentibus mortui resurgent, et in nouitate uitae reparabitur genus humanum, quod longa
       uetustate fuerat consepultum. Ipse quoque terribilis ac metuendus, tonitruis fulminibusque
       praemissis, destructo iniquitatis filio mundum iudicaturus adueniet, patefactis uirtutibus
       suis, quas in primo aduentu prouida dispensatione passim non decreuit ostendere. Post
       intelleget quantis laboribus et calamitatibus absoluta in aeternum cum Domino laetetur
       ecclesia, qua iustitia cum diabolo pereant qui eius iussionibus obsecundant; et tunc re uera
       magna exultatione saginatur, quando rerum ipsarum fuerit inspectione completus. Erit etiam
       post haec, sicut scriptum est, <hi rend="italic">caelum nouum et terra noua</hi>; quod si
       modo fixe atque inuiolabiliter credimus, ad illam gloriam contuendam Christi munere
       peruenimus.</p>
      <p><milestone unit="par" n="5"/> Sed si adhuc uolumus maiore illuminatione compleri, ut etiam
       hic nobis constitutis futura possit uita dulcescere, cum timore maximo et ammiratione, in
       quantum tamen sobrie mens humana pertingit, consideremus quemammodum sancta Trinitas personis
       distincta, natura uero inseparabiliter conexa atque consubstantialis, creaturas suas commeans
       atque replens, ubique sit tota; deinde quemammodum malis absens reddatur, cum tamen praesens
       esse non desinat; tertio cum substantia ipsius supra omne lumen sit et claritas singularis, a
       nulla tamen creaturarum modo sicut est possit plenissime contueri, sicut dicit Apostolus: <hi
        rend="italic">Videbimus eum sicuti est</hi>; quarto qualis sit in Christo rege pietas, ut
       Dominus angelorum humanam condicionem non fuerit dedignatus assumere, et Vita omnium crucis
       elegerit sustinere patibulum. Nam ut mors ab humano genere uinceretur, in assumpta carne
       pertulit, qui non potest mori: - et cetera quae de hac re diuersi Patres, repleti diuino
       Spiritu, ueraciter ediderunt.</p>
      <p><milestone unit="par" n="6"/> In istis quidem ac talibus omnis ammiratio deficit,
       perscrutatio humana succumbit; uerumtamen haec sunt deliciae Christianorum, haec consolatio
       magna lugentium, quoniam dum talia reuerenter et fixa mente reuoluimus, praestante Christo a
       nobis diabolum cum suis operibus effugamus. Tamen ista sic ammiranda sunt, ut constanter
       indubieque credantur; sic supra nos confitenda, ut omnimodo fixa nostris mentibus
       perseuerent. Licet enim talibus considerationibus sensus nostros cedere; fidem uero nostram
       non licet hesitatione aliqua titubare. Sed tamen quod hic consequi non possumus, cum eum
       ipsius indulgentia uiderimus, in quantum donauerit pro modulo nostro sine dubitatione
       cognoscimus, sicut dicit Apostolus: <hi rend="italic">Nunc uidemus per speculum in enigmate,
        tunc autem facie ad faciem.</hi></p>
      <p><milestone unit="par" n="7"/> Sed quid est, hoc, quod beatis facies Dei promittitur, cum
       ille membrorum nulla distinctione formetur? Sine dubio facies Dei uirtutis eius adoranda
       cognitio est, diuini luminis sancta declaratio, omnipotentiae ipsius praecipua magnitudo,
       iustitiae tanta puritas ut omnis illi aequitas comparata sordescat, ueritatis incommutabilis
       fortitudo, patientiae librata moderatio, pietatis indeficiens plenitudo, consilii stupenda
       dispositio, gloria mirabilis, clementia singularis. O felicitas magna fidelium, quibus
       promittitur <hi rend="italic">sicuti est</hi> Dominum uidere, cui deuotissime credentes iam
       beatitudinis spe magna repleti sunt! Quid, rogo, praestabit aspectus, quando talia iam
       largitus est creditus? Inaestimabile quippe donum est conspicere Creatorem, unde uiuunt
       quaecumque uitalia sunt, unde sapiunt quaecumque subsistunt, unde amministrantur quaecumque
       creata sunt, unde reparantur quaecumque in melius instaurata consurgunt, unde ueniunt
       quaecumque salutariter appetuntur, unde uirtutes manant per quas ipse uincitur mundus. Sed
       licet omnia sustentet, omnia inenarrabiliter pius arbiter amministret, illa tamen nimis
       suauissima dona sunt, quando nostro conspectui clementissimus Redemptor apparere dignabitur.
       Haec et his similia quae possunt de illa maiestate cogitari, ut arbitror, faciem Dei uocat
       Apostolus.</p>
      <p><milestone unit="par" n="8"/> Praesta, quaesumus, Domine, uisionis huius gloriosissimam
       sanctitatem, ut eos, quibus tam magnum desiderium concitasti, non patiaris de illa bonitate
       fraudari. Videamus te in aeternum uiuentem, qui pro nobis mori dignatus es; uideamus gloriam
       maiestatis tuae, qui in carne nostra uoluisti humilis apparere. Nam ut seruos tuos benigne
       respicias, habet et istud saeculum; ut ipsi uero tuam faciem plenissime atque euidenter
       inspiciant, iste non recipit mundus. Praesta, Domine, ut illa credentibus tibi conferas, in
       quibus praemia cuncta concludas.</p>
      <p><milestone unit="par" n="9"/> Hinc itaque, dilectissimi fratres, pater Augustinus, ut
       fidelibus solet esse proficuus, in libro quem ad Paulinam scripsit <hi rend="italic">de
        uidendo Deo</hi> copiose nimis et mirabiliter disputauit; in cuius fine quomodo Deus
       uideatur distincte breuiterque complexus est. Quapropter non de nostris meritis sed de gratia
       Domini praesumentes, illum conspectum concedi nobis iugiter postulemus, quando ipse trina
       promissione munificus pauperes suos commonens dicit: <hi rend="italic">Petite et accipietis,
        quaerite et inuenietis, pulsate et aperietur uobis</hi>. Vnde, karissimi fratres, hinc
       potius euenit ut largiente Domino ueraciter ad caelum subire mereamur, quam illinc unde se
       gentiles ad supernam fabricam fallaciter extollere putauerunt. Modum fortasse librorum
       excessisse uideamur; sed si Genesis atque Exodi aliorumque librorum consideres quantitatem,
       incipiunt esse breues quos prius aestimauimus longiores.</p>
     </div>
    </div>

   

  </body>
 </text>

</TEI>
