<?xml version="1.0" encoding="UTF-8"?>
<?oxygen RNGSchema="file:teilite.rnc" type="compact"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Ephemeris belli troiani</title>
                <author>Dictys Cretensis</author>
                <respStmt>
                    <resp>Correzione linguistica</resp>
                    <name>Giancarlo Bessi</name>
                </respStmt>
                <respStmt>
                    <resp>Codifica XML</resp>
                    <name>Simona Musso</name>
                </respStmt>
            </titleStmt>
            <publicationStmt>
                <publisher>digilibLT</publisher>
                <pubPlace>Vercelli</pubPlace>
                <date>2011</date>
                <availability>
                    <p><ref target="http://creativecommons.org/licenses/by-nc-sa/3.0/it/"/></p>
                </availability>
                <idno>dlt000144</idno>
            </publicationStmt>
            <sourceDesc>
                <p>Dictys Cretensis, Ephemeridos belli troiani libri a Lucio Septimio ex graeco in latinum sermonem translati 
                    accedunt papyri Dictys graeci in Aegypto inuentae edidit Werner Eisenhut, editio stereotypa editionis secundae (MCMLXXIII), 
                    Stutgardiae et Lipsiae 1994 (Bibliotheca scriptorum Graecorum et Romanorum Teubneriana)</p>
            </sourceDesc>
        </fileDesc>
        <encodingDesc>
            <projectDesc>
                <p>digilibLT. Biblioteca digitale di testi latini tardoantichi.</p>
                <p>Progetto diretto da Raffaella Tabacco (responsabile della ricerca) e Maurizio Lana</p>
            </projectDesc>
            <editorialDecl>
                <p><hi rend="bold">Modifiche apportate al testo dell'edizione di riferimento </hi></p>
                <p>Giancarlo Bessi ha modificato "mulieren" in "mulierem" (III 23)</p>
                                                
                <p><hi rend="bold">Note di trascrizione e codifica del progetto digilibLT </hi></p>
                <p>Abbiamo riportato solo il testo stabilito dall'edizione di riferimento non seguendone
                    l'impaginazione. Sono stati invece esclusi dalla digitalizzazione apparati, introduzioni, note
                    e commenti e ogni altro contenuto redatto da editori moderni. </p>
                <p> I testi sono stati sottoposti a doppia rilettura integrale per garantire la massima
                    correttezza di trascrizione</p>
                <p>Abbiamo normalizzato le U maiuscole in V seguendo invece l'edizione di riferimento per la
                    distinzione u/v minuscole.</p>
                <p> Non è stato normalizzato l'uso delle virgolette e dei trattini.</p>
                <p> Non è stata normalizzata la formattazione nell'intero <hi rend="italic">corpus</hi>:
                    grassetto, corsivo, spaziatura espansa.</p>
                <p>Sono stati normalizzati e marcati nel modo seguente i diacritici.<lb/> espunzioni:
                    <![CDATA[<del>testo</del>]]> si visualizza [testo] <lb/> integrazioni: <![CDATA[<supplied>testo</supplied> si visualizza <testo>]]><lb/>
                    <hi rend="italic">loci desperati</hi>: <![CDATA[ <unclear>testo</unclear> o <unclear/> testo]]>
                    si visualizzano †testo† e †testo<lb/> lacuna materiale: <![CDATA[<gap/>]]> si visualizza
                    [...]<lb/> lacuna integrata dagli editori:
                    <![CDATA[<supplied><gap/></supplied> si visualizza <...>]]>
                </p>
                <p>Sono stati marcati i termini in lingua greca
                    <![CDATA[<foreign xml:lang="grc">αγβ</foreign>]]>
                </p>
                <p>Ulteriori informazioni sulle norme di trascrizione e codifica su <ref
                    target="http://digiliblt.lett.unipmn.it/upload/docs/note_di_trascrizione_e_di_codifica.pdf"
                    >Note di trascrizione e codifica di testi latini tardoantichi
                    [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
            </editorialDecl>
                   </encodingDesc>
        <profileDesc>
            <langUsage>
                <language ident="la">Latino</language>
            </langUsage>
        </profileDesc>
    </teiHeader>

    <text>
        <body>
            <div type="pr" n="pr">
                <head>EPISTVLA</head>
                <salute>(L.) SEPTIMIVS Q. ARADIO RVFINO SALVTEM</salute>
                <p>Ephemeridem belli Troiani Dictys Cretensis, qui in ea militia cum Idomeneo
                    meruit, primo conscripsit litteris Punicis, quae tum Cadmo et Agenore auctoribus
                    per Graeciam frequentabantur. Deinde post multa saecula collapso per vetustatem
                    apud Gnosum, olim Cretensis regis sedem, sepulchro eius, pastores cum eo
                    devenissent, forte inter ceteram ruinam loculum stagno affabre clausum offendere
                    ac thesaurum rati mox dissolvunt. Non aurum neque aliud quicquam praedae, sed
                    libros ex philyra in lucem <unclear>prodierunt</unclear>. At ubi spes frustrata
                    est, ad Praxim dominum loci eos deferunt, qui commutatos litteris Atticis, nam
                    oratio Graeca fuerat, Neroni Romano Caesari obtulit, pro quo plurimis ab eo
                    donatus est. Nobis cum in manus forte libelli venissent, avidos verae historiae
                    cupido incessit ea, uti erant, Latine disserere, non magis confisi ingenio, quam
                    ut otiosi animi desidiam discuteremus. Itaque priorum quinque voluminum, quae
                    bello contracta gestaque sunt, eundem numerum servavimus, residua de reditu
                    Graecorum quidem in unum redegimus atque ita ad te misimus. Tu, Rufine mi, ut
                    par est, fave coeptis atque in legendo Dictym <supplied>...</supplied></p>
            </div>
            <div type="pr" n="pr">
                <head>PROLOGVS</head>
                <p>Dictys, Cretensis genere, Gnoso civitate, isdem temporibus, quibus et Atridae,
                    fuit, peritus vocis ac litterarum Phoenicum, quae a Cadmo in Achaiam fuerant
                    delatae. Hic fuit socius Idomenei, Deucalionis filii, et Merionis ex Molo, qui
                    duces cum exercitu contra Ilium venerant, a quibus ordinatus est, ut annales
                    belli Troiani conscriberet. Igitur de toto bello novem volumina in tilias
                    digessit Phoeniceis litteris. Quae iam reversus senior in Cretam praecepit
                    moriens, ut secum sepelirentur. Itaque, ut ille iusserat, memoratas tilias in
                    stagnea arcula repositas eius tumulo condiderunt. Verum secutis temporibus,
                    tertio decimo anno Neronis imperii, in Gnoso civitate terrae motus facti cum
                    multa, tum etiam sepulchrum Dictys ita patefecerunt, ut a transeuntibus arcula
                    viseretur. Pastores itaque praetereuntes cum hanc vidissent, thesaurum rati
                    sepulchro abstulerunt. Et aperta ea invenerunt tilias incognitis sibi litteris
                    conscriptas continuoque ad suum dominum, Eupraxidem quendam nomine, pertulerunt.
                    Qui agnitas, quaenam essent, litteras Rutilio Rufo, illius insulae tunc
                    consulari, obtulit. Ille cum ipso Eupraxide ad Neronem oblata sibi transmisit
                    existimans quaedam in his secretiora contineri. Haec igitur cum Nero accepisset
                    advertissetque Punicas esse litteras, harum peritos ad se evocavit. Qui cum
                    venissent, interpretati sunt omnia. Cumque Nero cognosset antiqui viri, qui apud
                    Ilium fuerat, haec esse monumenta, iussit in Graecum sermonem ista transferri, e
                    quibus Troiani belli verior textus cunctis innotuit. Tunc Eupraxidem muneribus
                    et Romana civitate donatum ad propria remisit. Annales vero nomine Dictys
                    inscriptos in Graecam bibliothecam recepit,quorum seriem, qui sequitur, textus
                    ostendit.</p>
            </div>
            <div type="lib" n="I">
                <head>LIBER PRIMVS</head>
                <div type="cap" n="1">
                    <p> Cuncti reges, qui Minois Iove geniti pronepotes Graeciae imperitabant, ad
                        dividendas inter se Atrei opes Cretam convenere. Atreus namque ex Minoe
                        postrema sua ordinans, quicquid auri atque argenti, pecorum etiam fuit,
                        nepotibus, quos filiae genuerant, ex aequo dividendum reliquerat, excepto
                        civitatum terrarumque imperio; haec quippe Idomeneus cum Merione,
                        Deucalionis Idomeneus, alter Moli, iussu eius seorsum habuere. Convenere
                        autem Clymenae et Naupli Palamedes et Oeax. Item Menelaus, Aeropa et
                        Plisthene genitus, a qua Anaxibia soror, quae eo tempore Nestori denupta
                        erat, et Agamemnon maior frater, ut vice sua in divisione uteretur,
                        petiverant. Sed hi non Plisthenis, ut erat, magis quam Atrei dicebantur, ob
                        eam causam, quod, cum Plisthenes admodum parvis ipse agens in primis annis
                        vita functus, nihil dignum ad memoriam nominis reliquisset, Atreus
                        miseratione aetatis secum eos habuerat neque minus quam regios educaverat.
                        In qua divisione singuli pro nominis celebritate inter se quisque magnifice
                        transiere.</p>
                </div>
                <div type="cap" n="2">
                    <p>Ad eos re cognita omnes ex origine Europae, quae in ea insula summa religione
                        colitur, confluunt benigneque salutatos in templum deducunt. Ibi multarum
                        hostiarum immolatione more patrio celebrata exhibitisque epulis largiter
                        magnificeque eos habuere itemque insecutis diebus. Reges Graeciae etsi ea,
                        quae exhibebantur, cum laetitia accipiebant, tamen multo magis templi eius
                        magnifica pulchritudine pretiosaque exstructione operum afficiebantur,
                        inspicientes repetentesque memoria singula, quae ex Sidona a Phoenice, patre
                        eius, atque nobilibus matronis transmissa magno tum decori erant.</p>
                </div>
                <div type="cap" n="3">
                    <p>Per idem tempus Alexander Phrygius, Priami filius, Aenea aliisque ex
                        consanguinitate comitibus, Spartae in domum Menelai hospitio receptus,
                        indignissimum facinus perpetraverat. Is namque, ubi animadvertit regem
                        abesse, quod erat Helena praeter ceteras Graeciae feminas miranda specie,
                        amore eius captus ipsamque et multas opes domo eius aufert, Aethram etiam et
                        Clymenam, Menelai adfines, quae ob necessitudinem cum Helena agebant.
                        Postquam Cretam nuntius venit et cuncta, quae ab Alexandro adversum domum
                        Menelai commissa erant, aperuit, per omnem insulam, sicut in tali re fieri
                        amat, fama in maius divulgatur: expugnatam quippe domum regis eversumque
                        regnum et alia in talem modum singuli disserebant.</p>
                </div>
                <div type="cap" n="4">
                    <p>Quis cognitis Menelaus, etsi abstractio coniugis animum permoverat, multo
                        amplius tamen ob iniuriam adfinium, quas supra memoravimus, consternabatur.
                        At ubi animadvertit Palamedes regem ira atque indignatione stupefactum
                        consilio excidisse, ipse naves parat atque omni instrumento conpositas
                        terrae adplicat. Dein pro tempore regem breviter consolatus, positis etiam
                        ex divisione quae in tali negotio tempus patiebatur, navem ascendere facit
                        atque ita ventis ex sententia flantibus paucis diebus Spartam pervenere. Eo
                        iam Agamemnon et Nestor omnesque, qui ex origine Pelopis in Graecia
                        regnabant, cognitis rebus confluxerant. Igitur postquam Menelaum advenisse
                        sciunt, omnes in unum coeunt. Et quamquam atrocitas facti ad indignationem
                        ultumque iniurias rapiebat, tamen ex consilii sententia legantur prius ad
                        Troiam Palamedes, Vlixes et Menelaus hisque mandatur, uti conquesti iniurias
                        Helenam et quae cum ea abrepta erant repeterent. </p>
                </div>
                <div type="cap" n="5">
                    <p>Legati paucis diebus ad Troiam veniunt. Neque tamen Alexandrum in loco
                        offendere; eum namque properatione navigii inconsulte usum venti ad Cyprum
                        appulere, unde sumptis aliquot navibus Phoenicem delapsus Sidoniorum regem,
                        qui eum amice susceperat, noctu insidiis necat, eademque, qua apud
                        Lacedaemonam, cupiditate universam domum eius in scelus proprium convertit.
                        Ita omnia, quae ad ostentationem regiae magnificentiae fuere, indigne rapta
                        ad naves deferri iubet. Sed ubi ex lamentatione eorum, qui casum domini
                        deflentes reliqui praedae aufugerant, tumultus ortus est, populus omnis ad
                        regiam concurrit. Inde, quod iam Alexander abreptis, quae cupiebat,
                        ascensionem properabat, pro tempore armati ad naves veniunt ortoque inter
                        eos acri proelio cadunt utrimque plurimi, cum obstinate hi regis necem
                        defenderent, hi, ne amitterent partam praedam, summis opibus adniterentur.
                        Incensis deinde duabus navibus Troiani reliquas strenue defensas liberant.
                        Atque ita fatigatis iam proelio hostibus evadunt.</p>
                </div>
                <div type="cap" n="6">
                    <p>Interim apud Troiam legatorum Palamedes, cuius maxime ea tempestate domi
                        belloque consilium valuit, ad Priamum adit conductoque consilio primum de
                        Alexandri iniuria conqueritur, exponens conmunis hospitii eversionem, dein
                        monet, quantas ea res inter duo regna simultates concitatura esset,
                        interiaciens memoriam discordiarum Ili et Pelopis aliorumque, qui ex
                        causis similibus ad internecionem gentium usque pervenissent. Ad postremum
                        belli difficultates contraque pacis commoda adstruens non se ignorare, ait,
                        quantis mortalibus tam atrox facinus indignationem incuteret; ex quo
                        auctores iniuriae ab omnibus derelictos impietatis supplicia subituros. Et
                        cum plura dicere cuperet, Priamus medium eius interrumpens sermonem: parcius
                        quaeso Palamede, inquit. Iniquum etenim videtur insimulari eum qui absit,
                        maxime cum fieri possit, uti, quae criminose obiecta sunt, praesenti
                        refutatione diluantur. Haec atque alia huiusmodi inserens differri querelas
                        ad adventum Alexandri iubet. Videbat enim, ut singuli, qui in eo consilio
                        aderant, Palamedis oratione moverentur, ut taciti, vultu tamen admissum
                        facinus condemnarent, cum singula miro genere orationis exponerentur atque
                        in sermone Graeci regis inesset quaedam permixta miserationi vis. Atque ita
                        eo die consilium dimittitur. Sed legatos Antenor, vir hospitalis et praeter
                        ceteros boni honestique sectator, domum ad se volentes deducit.</p>
                </div>
                <div type="cap" n="7">
                    <p>Interim paucis post diebus Alexander cum supra dictis comitibus venit Helenam
                        secum habens. Cuius adventu, tota civitas cum partim exemplum facinoris
                        exsecrarentur, alii iniurias in Menelaum admissas dolerent, nullo omnium
                        adprobante, postremo cunctis indignantibus tumultus ortus est. Quis rebus
                        anxius Priamus filios convocat eosque, quid super tali agendum negotio
                        videretur, consulit. Qui una voce minime reddendam Helenam respondent.
                        Videbant quippe, quantae opes cum ea advectae essent; quae universa, si
                        Helena traderetur, necessario amitterent. Praeter ea permoti forma mulierum,
                        quae cum Helena venerant, nuptias sibi singularum iam animo destinaverant,
                        quippe qui lingua moribusque barbari nihil pensi aut consulti patientes
                        praeda atque libidine transversi agebantur. </p>
                </div>
                <div type="cap" n="8">
                    <p>Igitur Priamus relictis his senes conducit, sententiam filiorum aperit, dein
                        cunctos, quid agendum esset, consulit. Sed priusquam ex more sententiae
                        dicerentur, reguli repente consilium inrumpunt atque inconditis moribus
                        malum singulis minitantur, si aliter, quam ipsis videretur, decernerent.
                        Interim omnis populus indigne admissam iniuriam atque in hunc modum multa
                        alia cum exsecratione reclamabant. Ob quae Alexander cupidine animi praeceps
                        veritus, ne quid adversum se a popularibus oriretur, stipatus armatis
                        fratribus impetum in multitudinem facit, multos obtruncat. Reliqui
                        interventu procerum, qui in consilio fuerant, duce liberantur Antenore. Ita
                        infectis rebus populus contemptui habitus non sine pernicie sua domum
                        discedit. </p>
                </div>
                <div type="cap" n="9">
                    <p>Dein secuta die rex hortatu Hecubae ad Helenam adit eamque benigne salutans
                        bonum animum uti gereret hortatur. Quae cuiusque esset, requirit. Tum illa
                        Alexandri se adfinem respondit, magisque ad Priamum et Hecubam, quam ad
                        Plisthenis filios genere pertinere, repetens ordinem omnem maiorum. Danaum
                        enim atque Agenorem et sui et Priami generis auctores esse, namque ex
                        Plesiona, Danai filia, et Atlante Electram natam, quam ex Iove gravidam
                        Dardanum genuisse. Ex quo Tros et deinceps insecuti reges Ilii. Agenoris
                        porro Taygetam. Eam ex Iove habuisse Lacedaemona. Ex quo Amyclam natum et ex
                        eo Argalum, patrem Oebali, quem Tyndari, ex quo ipsa genita videretur,
                        patrem constaret. Repetebat etiam cum Hecuba materni generis adfinitatem.
                        Agenoris quippe filium Phoenicem et Dymae, patris Hecubae, et Ledae
                        consanguinitatis originem divisisse. Postquam memoriter cuncta retexuit, ad
                        postremum flens orare, ne, quae semel in fidem eorum recepta esset,
                        prodendam putarent. Ea secum domo Menelai adportata, quae propria fuissent,
                        nihil praeter ea ablatum. Sed utrum inmodico amore Alexandri, an poenarum
                        metu, quas ob desertam domum a coniuge metuebat, ita sibi consulere
                        maluerit, parum constabat. </p>
                </div>
                <div type="cap" n="10">
                    <p>Igitur Hecuba cognita voluntate, simul ob generis coniunctionem conplexa
                        Helenam, ne proderetur, summis opibus adnitebatur, cum iam Priamus et
                        reliqui reguli non amplius differendos legatos dicerent neque resistendum
                        popularium voluntati, solo omnium Deiphobo Hecubae adsenso, quem non aliter
                        atque Alexandrum Helenae desiderium a recto consilio praepediebat. Itaque
                        cum obstinate Hecuba nunc Priamum, modo filios deprecaretur, modo conplexu
                        eius nulla ratione divelli posset, omnes qui aderant in voluntatem suam
                        transduxit. Ita ad postremum bonum publicum materna gratia corruptum est.
                        Deinde postero die Menelaus cum suis in contionem venit, coniugem et quae
                        cum ea abrepta essent repetens. Tunc Priamus inter regulos medius adstans
                        facto silentio optionem Helenae, quae ob id in conspectum popularium
                        venerat, offert, si ei videretur domum ad suos regredi. Quam ferunt dixisse
                        neque se invitam navigasse, neque sibi cum Menelai matrimonio convenire. Ita
                        reguli habentes Helenam non sine exsultatione ex contione discedunt. </p>
                </div>
                <div type="cap" n="11">
                    <p>His actis Vlixes contestandi magis gratia quam aliquid ex oratione profuturus
                        cuncta, quae ab Alexandro contra Graeciam indigne commissa essent, retexuit;
                        ob quae ultionem brevi testatus est. Dein Menelaus ira percitus atroci vultu
                        exitium minatus consilium dimittit. Quae ubi ad Priamidas perlata sunt,
                        confirmant inter se clam, uti per dolum legatos circumveniant. Credebant
                        quippe, quod non frustra eos habuit, si legati inperfecto negotio
                        revertissent, fore, uti adversum se grande proelium concitaretur. Igitur
                        Antenor, cuius de sanctitate morum supra memoravimus, Priamum convenit
                        coniurationemque factam conqueritur: filios quippe eius non legatis, sed
                        adversus se insidias parare, neque id se passurum. Dein non multo post
                        legatis rem aperit. Ita exploratis omnibus adhibito praesidio, cum primum
                        opportunum visum est, inviolatos eos dimittit. </p>
                </div>
                <div type="cap" n="12">
                    <p>Dum haec apud Troiam aguntur, disseminata iam per universam Graeciam fama
                        omnes Pelopidae in unum conveniunt atque interposita iuris iurandi
                        religione, ni Helena cum abreptis redderetur, bellum se Priamo inlaturos
                        confirmant. Legati Lacedaemonam redeunt, de Helena eiusque voluntate
                        narrant, dein Priami filiorumque eius adversum se dicta gestaque, grande
                        praeconium fidei erga legatos Antenoris praeferentes. Quae ubi accepere,
                        decernitur, uti singuli in suis locis atque imperiis opes belli parent.
                        Igitur ex consilii sententia opportunus locus ad conveniendum et in quo de
                        apparatu belli ageretur, Argi, Diomedis regnum, deligitur. </p>
                </div>
                <div type="cap" n="13">
                    <p>Ita ubi tempus visum est, primus omnium ingenti nomine virtutis atque
                        corporis Aiax Telamonius advenit, cum eo Teucer frater. Dein haud multo post
                        Idomeneus et Meriones, summa inter se iuncti concordia. Eorum ego secutus
                        comitatum ea quidem, quae antea apud Troiam gesta sunt, ab Vlixe cognita
                        quam diligentissime rettuli et reliqua, quae deinceps insecuta sunt, quoniam
                        ipse interfui, quam verissime potero exponam. Igitur post eos, quos supra
                        memoravimus, Nestor cum Antilocho et Thrasymede, quos Anaxibia susceperat,
                        supervenit. Eos Peneleus insecutus cum Clonio et Arcesilao consanguineis,
                        dein Prothoenor et Leitus Boeotiae principes, itemque Schedius et
                        Epistrophus Phocenses, Ascalaphus et Ialmenus Orchomenii, tum Diores et
                        Meges Phyleo genitus, Thoas ex Andraemone, Eurypylus Euaemonis Ormenius et
                        Leonteus. </p>
                </div>
                <div type="cap" n="14">
                    <p>Post quos Achilles Pelei et Thetidis, quae ex Chirone dicebatur. Hic in
                        primis adulescentiae annis, procerus, decora facie, studio rerum bellicarum
                        omnes iam tum virtute atque gloria superabat, neque tamen aberat ab eo vis
                        quaedam inconsulta et effera morum impatientia. Cum eo Patroclus et Phoenix,
                        alter propter coniunctionem amicitiae, alter custos atque rector eius.
                        Tlepolemus dein Herculis, eum insecuti sunt Phidippus et Antiphus, insignes
                        armorum specie, avo Hercule; post eos Protesilaus Iphicli cum Podarce
                        fratre. Adfuit et Eumelus Pheraeus, cuius pater Admetus quondam vicaria
                        morte coniugis fata propria protulerat, Podalirius et Machaon Triccenses,
                        Aesculapio geniti, adsciti ad id bellum ob sollertiam medicinae artis. Dein
                        Poeantis Philocteta, qui comes Herculis post discessum eius ad deos sagittas
                        divinas industriae praemium consecutus est, Nireus pulcher, ex Athenis
                        Menestheus et Aiax Oilei ex Locride, Argis Amphilochus et Sthenelus,
                        Amphiarai Amphilochus, Capanei alter, cum his Euryalus Mecistei. Dein ex
                        Aetolia Thessandrus Polynicis; postremi omnium Demophoon atque Acamas. Fuere
                        cuncti ex origine Pelopis. Sed eos, quos memoravimus, plures alii ex suis
                        quisque regionibus, partim ex regum comitibus, alii ipsius regni participes
                        insecuti sunt, quorum nomina singillatim exponere haud necessarium visum
                        est.</p>
                </div>
                <div type="cap" n="15">
                    <p>Igitur ubi omnes Argos convenere, Diomedes hospitio cunctos recipit,
                        necessariaque praebet. Dein Agamemnon grande auri pondus Mycenis adportatum
                        per singulos dispertiens promptiores animos omnium ad bellum, quod
                        parabatur, facit. Tum communi consilio super condicione proelii ius iurandum
                        interponi hoc modo placuit. Calchas, Thestoris filius, praescius futurorum,
                        porcum marem in forum medium adferri iubet, quem in duas partes exsectum
                        orienti occidentique dividit, atque ita singulos nudatis gladiis per medium
                        transire iubet. Dein mucronibus sanguine eius oblitis, adhibitis etiam aliis
                        ad eam rem necessariis, inimicitias sibi cum Priamo per religionem
                        confirmant: neque prius se bellum deserturos, quam Ilium atque omne regnum
                        eruissent. Quis perfectis pure lauti Martem atque Concordiam multis
                        immolationibus sibi adhospitavere. </p>
                </div>
                <div type="cap" n="16">
                    <p>Dein in templo Iunonis Argivae rectorem omnium declarari placuit. Igitur
                        singuli in tabellis, quas ad deligendum belli principem quem cuique
                        videretur acceperant, Punicis litteris Agamemnonis nomen designant. Ita
                        consensu omnium secundo rumore summam belli atque exercitus in se suscipit,
                        quod ei et propter germanum, cuius gratia bellum id parabatur, et propter
                        magnam opum vim, quibus praeter ceteros Graeciae reges magnus atque clarus
                        habebatur, merito acciderat. Dein duces praefectosque navium Achillem,
                        Aiacem et Phoenicem destinant. Praeponuntur etiam campestri exercitui
                        Palamedes cum Diomede et Vlixe, ita ut inter se diurnas vigiliarumque vices
                        dispertiant. His peractis ad parandas opes atque instrumenta militiae
                        singuli sua in regna discedunt. Interim belli studio ardebat omnis Graecia:
                        arma, tela, equi, naves atque haec omnia toto biennio praeparantur, cum
                        iuventus partim sua sponte, alii aequalium ad gloriam aemulatione munia
                        militiae festinarent. Sed inter haec summa cura vis magna navium praecipue
                        fabricatur, scilicet ne multa milia exercituum, undique versum in unum
                        collecta, incuria navigandi tardarentur. </p>
                </div>
                <div type="cap" n="17">
                    <p>Igitur peracto biennio ad Aulidam Boeotiae, nam is locus delectus fuerat,
                        singuli reges pro facultate opum regnique instructas classes praemittunt: ex
                        quis primus Agamemnon ex Mycenis naves C, aliisque LX, quas ex diversis
                        civitatibus, quae sub eo erant, contraxerat, Agapenorem praeficit, Nestor XC
                        navium instructam classem, Menelaus ex omni Lacedaemona naves LX, Menestheus
                        Athenis L, XL Elephenor ex Euboea, Aiax Telamonius Salamina XII, Diomedes
                        Argis LXXX navium classem, Ascalaphus et Ialmenus Orchomenii naves XXX,
                        Oileus Aiax XL, item ex omni Boeotia Arcesilaus, Prothoenor, Peneleus,
                        Leitus, Clonius naves L, XL ex Phocide Schedius et Epistrophus, dein
                        Thalpius et Diores cum Amphimacho et Polyxeno Elide aliisque civitatibus
                        regionis eius naves XL, Thoas ex Aetolia XL, Meges ex Dulichio et ex insulis
                        Echinadibus XL, Idomeneus cum Merione ex omni Creta classem navium LXXX, ex
                        Ithaca Vlixes XII, XL Prothous Magnes, Tlepolemus Rhodo aliisque circa eam
                        insulis IX, XI Eumelus Pheraeus, Achilles ex Argo Pelasgico L, III Nireus ex
                        Syme, Podarces et Protesilaus ex Phylaca aliisque, quibus praeerant, locis
                        naves XL, XXX Podalirius et Machaon, Philocteta Methona aliisque civitatibus
                        naves VII, Eurypylus Ormenius XL, duas et XX Guneus Perrhaebis, Leonteus et
                        Polypoetes ex suis regionibus XL, XXX ex insulis Co Crapathoque cum Antipho
                        Phidippus, Thessandrus, quem Polynicis supra memoravimus, Thebis naves L,
                        Calchas ex Acarnania XX, Mopsus Colophona XX, Epios ex insulis Cycladibus
                        XXX. Easque magna vi frumenti aliorumque necessariorum cibi replent. Quippe
                        ita ab Agamemnone mandatum acceperant, scilicet ne tanta vis militum
                        necessariorum penuria fatigaretur. </p>
                </div>
                <div type="cap" n="18">
                    <p>Igitur inter tantum classium apparatum equi atque currus bellici ob locorum
                        condicionem multi, sed pedestres milites pars maxima, ob eam causam, quia
                        per omnem Graeciam multo maiore egestate pabuli, equitatus usus prohibetur.
                        Praeterea fuere multi, qui ob artis peritiam necessarii nautico apparatui
                        credebantur. Per idem tempus Lycius Sarpedon neque pretio neque gratia
                            <unclear>Phalidis</unclear>, Sidoniorum regis, <unclear>inlectus, qui
                            virtutis</unclear> societatem militiae nostrae adversum Troianos
                        sequeretur, quippe quem iam Priamus donis amplioribus eisque postea
                        duplicatis fidissimum sibi retinuerat. Omnium autem classium numerus, quem
                        ex diversis Graeciae regnis contractum supra exposuimus, toto quinquennio
                        praeparatus instructusque est. Ita cum nulla iam res profectionem, nisi
                        absentia militis retardaret, cuncti duces veluti signo dato una atque eodem
                        tempore Aulidam confluunt. </p>
                </div>
                <div type="cap" n="19">
                    <p>Interim in ipsa navigandi festinatione Agamemnon, quem a cunctis regem omnium
                        declaratum supra docuimus, longius paulo ab exercitu progressus forte
                        conspicit circa lucum Dianae pascentem capream imprudensque religionis, quae
                        in eo loco erat, iaculo transfigit. Neque multo post irane caelesti an ob
                        mutationem aeris corporibus pertemptatis lues invadit. Atque interim in dies
                        magis magisque saeviens multa milia fatigare et promiscue per pecora atque
                        exercitum grassari. Prorsus nullus funeri modus neque requies; uti quidque
                        malo obvium fuerat, vastabatur. Quis rebus sollicitis ducibus mulier quaedam
                        deo plena Dianae iram fatur: eam namque ob necem capreae, qua maxime
                        laetabatur, sacrilegii poenam ab exercitu expetere, nec leniri, priusquam
                        auctor tanti sceleris filiam natu maximam vicariam victimam immolavisset.
                        Quae vox ut ad exercitum venit, omnes duces Agamemnonem adeunt eumque primo
                        orare recusantemque ad postremum cogere, uti malo obviam properaret. Sed ubi
                        obstinate renuere vident nec ulla vi queunt flectere, plurimis conviciis
                        insecuti, ad postremum regio honore spoliavere. Ac ne tanta vis exercitus
                        sine rectore effusius ac sine modo militiae vagaretur, praeficiunt ante
                        omnes Palamedem, dein Diomedem et Aiacem Telamonium, quartum Idomenea. Ita
                        per aequationem numeri atque partium quadripertitur exercitus. </p>
                </div>
                <div type="cap" n="20">
                    <p>Neque interim ullus finis vastitatis, cum Vlixes simulata ex pertinacia
                        Agamemnonis iracundia et ob id domuitionem confirmans magnum atque
                        insperabile cunctis remedium excogitavit. Profectus namque Mycenas nullo
                        consilii participe falsas litteras tamquam ab Agamemnone ad Clytemestram
                        perfert,quarum sententia haec erat: Iphigeniam, nam ea maior natu erat,
                        desponsam Achilli, eumque non prius ad Troiam profecturum, quam promissi
                        fides impleretur; ob quae festinaret eamque et quae nuptiis usui essent,
                        mature mittere. Praeterea multa pro negotio locutus ementito argumento fidem
                        fecerat. Quae ubi accepit Clytemestra cum propter gratiam Helenae, tum
                        maxime, quod tam celeberrimi nominis viro filia traderetur, laeta Iphigeniam
                        Vlixi committit. Isque confecto negotio paucis diebus ad exercitum revenit,
                        atque ex inproviso in luco Dianae cum virgine conspicitur. Quis cognitis
                        Agamemnon affectione paternae pietatis motus an ne tam inlicito immolationis
                        sceleri interesset, fugam parat. Eumque re cognita Nestor, longam exorsus
                        orationem, ad postremum persuadendi genere, in quo praeter ceteros Graeciae
                        viros iucundus acceptusque erat, a proposito prohibuit. </p>
                </div>
                <div type="cap" n="21">
                    <p>Interim virginem Vlixes et Menelaus cum Calchante, quibus id negotium datum
                        erat, remotis procul omnibus sacrificio adornant, cum ecce dies foedari et
                        caelum nubilo tegi coepit, dein repente tonitrua, corusca fulmina et
                        praeterea terrae marisque ingens motus atque ad postremum confusione aeris
                        ereptum lumen. Neque multo post imbrium atque grandinis vis magna
                        praecipitata. Inter quae tam taetra nulla requie tempestatis Menelaus cum
                        his, qui sacrificium curabant, metu atque haesitatione diversus agebatur,
                        terreri quippe primo subita caeli permutatione idque signum divinum credere,
                        dein, ne inceptum omitteret. Detrimento militum commoveri. Igitur inter
                        tantam animi dubitationem vox quaedam luco emissa: aspernari numen
                        sacrificii genus et ob id abstinendum a corpore virginis, misereri namque
                        eius deam; ceterum pro tanto facinore satis poenarum Agamemnoni ab coniuge
                        eius post Troianam victoriam conparatum. Itaque curarent id, quod in vicem
                        virginis oblatum animadverterent, immolare. Dein coepere venti atque fulmina
                        aliaque, quae in magno caeli motu oriri solent, consenescere. </p>
                </div>
                <div type="cap" n="22">
                    <p>Sed cum haec in luco aguntur, Achilles litteras seorsum missas sibi a
                        Clytemestra cum auri magno pondere accepit, in quis ei filiam atque omnem
                        domum suam commendaverat. Quae postquam et Vlixis consilium patefactum est,
                        omissis omnibus propere ad lucum pergit, magna voce Menelaum et qui cum eo
                        erant, inclamans, ab inquietudine Iphigeniae cohiberent sese, comminatus
                        perniciem, ni paruissent. Mox attonitis his atque obstupefactis ipse
                        supervenit reformatoque iam die virginem abstrahit. Interim deliberantibus
                        cunctis, quidnam vel ubi esset, quod immolari iuberetur, cerva forma
                        corporis admiranda ante ipsam aram intrepida consistit. Eam praedictam
                        hostiam rati oblatamque divinitus conprehendere moxque immolant. Quis
                        peractis sedata lues instarque aestivi temporis reseratum est caelum.
                        Ceterum virginem Achilles atque hi, qui sacrificio praefuere, clam omnes
                        regi Scytharum, qui eo tempore aderat, commendavere. </p>
                </div>
                <div type="cap" n="23">
                    <p>At ubi duces sedatam vim mali animadvertunt ventorumque flatus navigandi
                        prosperos atque aestivam maris faciem, omnes laeti Agamemnonem adeunt,
                        eumque interitu filiae permaestum consolati honorem regni rursus
                        concelebrant. Quae res pergrata atque accepta per exercitum fuit, eum quippe
                        optimum consultorem sui non secus, quam parentem miles omnis percolebat. Sed
                        Agamemnon sive eorum, quae praecesserant, satis prudens, seu humanarum rerum
                        necessitatem animo reputans et ob id adversus infortunia firmissimus,
                        dissimulato quod ei acciderat, honorem suscipit atque eo die duces omnes ad
                        se in convivium deducit. Dein haud multis post diebus exercitus ordinatus
                        per duces, cum opportunum iam tempus navigandi ingrueret, ascendit naves
                        repletas multis rebus pretiosissimis, quae ab incolis regionis eius
                        offerebantur. Ceterum frumenta, vinum aliaque cibi necessaria Anius et eius
                        filiae praebuere, quae oenotropae ac divinae religionis antistites
                        memorabantur. Hoc modo ex Aulide navigatum est. </p>
                </div>
            </div>
            <div type="lib" n="II">
                <head>LIBER SECVNDVS</head>
                <div type="cap" n="1">
                    <p>Postquam ad Mysorum regionem universas classes venti appulere, propere omnes
                        signo dato naves litori admovent. Dein egredi cupientibus a custodibus loci
                        eius obviam itum est. Eos namque Telephus, qui tum Mysiae imperator erat,
                        quo omnis regio ab incursione maritimorum hostium defensaretur, litori
                        praefecerat. Igitur ubi descendere prohibentur neque prius permittitur
                        terram contingere, quam regi quinam essent nuntiaretur, nostri primo quae
                        dicebantur neglegere et singuli navibus egredi; dein postquam a custodibus
                        nihil remittebatur et summa vi resisti et prohiberi coeptum, duces omnes
                        iniuriam manu vindicandam rati arreptis armis evolant navibus incensique ira
                        custodes caedere neque versis his atque in fuga parcere, sed uti quisque
                        fugientem conprehenderat, obtruncare. </p>
                </div>
                <div type="cap" n="2">
                    <p>Interim ad Telephum, qui primi fuga Graecos evaserant, veniunt: inruisse
                        multa milia hostium eosque caesis custodibus litora occupasse et multa
                        praeterea singuli pro metu suo adicientes nuntiant. Dein re cognita Telephus
                        cum his, quos circum se habebat, aliisque, qui in ea festinatione in unum
                        conduci potuere, propere Graecis obviam venit ac statim condensatis utrimque
                        frontibus vi magna concurritur. Dein uti quisque in manus venerat,
                        interficitur, cum interim his aut illis ex casu suorum perculsis vehementius
                        invicem instaretur. Sed in ea pugna Thessandrus, quem Polynicis supra
                        memoravimus, congressus cum Telepho ictusque ab eo cadit multis tamen
                        hostium ante interfectis, in quis Telephi comitem, quem rex ob industriam
                        virium atque ingenii inter duces habebat, strenue dimicantem obtruncaverat;
                        atque ita paulatim elatus secundo belli eventu et ob id maiora viribus
                        adgressus interficitur. Atque eius cruentum corpus Diomedes, quod ei iam tum
                        a parentibus coeptum cum eo societatis ius perseverabat, umeris extulit.
                        Idque igni crematum, quod superfuerat, patrio more sepeliit. </p>
                </div>
                <div type="cap" n="3">
                    <p>At ubi animadvertere Achilles et Aiax Telamonius magno suorum detrimento
                        eventum belli trahi, exercitum in duas partes dispertiunt. Ac pro tempore
                        cohortati suos tamquam restauratis viribus acrius hostes incurrunt, ipsi
                        duces principes certaminis, cum modo insequerentur fugientes, modo
                        ingruentibus semet instar muri opponerent. Atque ita omni modo primi aut
                        inter primos bellantes praeclaram iam tum virtutis suae famam apud hostes
                        atque inter suos effecere. Interim Teuthranius, Teuthrante et Auge genitus,
                        frater Telephi uterinus, ubi animadvertit Aiacem tanta adversum suos gloria
                        dimicantem, propere ad eum convertit ibique pugnando ictus telo eius
                        occubuit. Eius casu Telephus non mediocriter perculsus ultionemque fraternae
                        mortis expetens infestus aciem invadit atque ibi, fugatis quos adversum
                        ierat, cum obstinate Vlixen inter vineas, quae ei loco adiunctae erant,
                        insequeretur, praepeditus trunco vitis ruit. Id ubi Achilles procul
                        animadvertit, telum iaculatus femur sinistrum regi transfigit. At Telephus
                        inpigre resurgens ferrum ex corpore extrahit et protectus concursu suorum ab
                        instanti pernicie liberatus est. </p>
                </div>
                <div type="cap" n="4">
                    <p>Iamque diei plerumque processerat, cum utraque acie intenta proelium sine
                        ulla requie iugi certamine ac strenue adversum se ducibus fatigaretur.
                        Namque nostros multorum dierum navigio in aliquantum exhaustos maxime
                        praesentia Telephi debilitaverat. Is namque Hercule genitus procerus corpore
                        ac pollens viribus, divinis patriis virtutibus propriam gloriam
                        aequiperaverat. Igitur adventante nocte cunctis cupientibus requies belli
                        facta. Ac Mysi ad se domum, nostri ad naves digrediuntur. Ceterum in ea
                        pugna utriusque exercitus interfecti multi mortales, sed et vulnerati pars
                        maxima, prorsus nullo aut perpaucis clade belli eius expertibus. Dein secuta
                        die legati invicem de sepeliendis, qui in bello ceciderant, mittuntur. Atque
                        ita indutiis interpositis collecta corpora atque igni cremata sepeliuntur.
                    </p>
                </div>
                <div type="cap" n="5">
                    <p>Interim Tlepolemus et cum fratre Antipho Phidippus, quos Thessalo genitos
                        nepotes Herculis supra memoravimus, cognito Telephum in his locis
                        imperitare, fiducia cognationis ad eum veniunt eique, quinam essent et
                        quibuscum navigassent, aperuere. Dein multa invicem consumpta oratione ad
                        postremum nostri acrius incusare, quod tam hostiliter adversum suos
                        versaretur. Agamemnonem namque et Menelaum Pelopidas, non alienos generis
                        sui, eum exercitum contraxisse. Dein quae circa domum Menelai ab Alexandro
                        commissa essent raptumque Helenae docent. Atque decere eum cum propter
                        consanguinitatem tum praecipue ob scelus violati communis hospitii Graecis
                        ultro ferre auxilium, in quorum gratia ipsius etiam Herculis plurima laborum
                        monumenta per totam Graeciam existere. Ad ea Telephus, etsi dolore vulneris
                        inmodice adflictabatur, benigne tamen respondens ipsorum potius ait culpa
                        factum, quod amicissimos et iunctos sibi generis adfinitate regno suo
                        adpulsos ignoraverit; praemittendos etenim fuisse, per quos cognito eorum
                        adventu obviam ire gratulantem oportuerit atque amice hospitio receptos
                        donatosque muneribus, cum commodum ipsis videretur, remittere. Ceterum
                        militiam adversum Priamum recusare; Astyochen enim Priami iunctam sibi
                        matrimonio, ex qua Eurypylus genitus artissimum adfinitatis pignus
                        intercederet. Dein propere popularibus, uti ab incepto desisterent, nuntiari
                        iubet. Atque ita nostris liberam egrediendi navibus potestatem permittit.
                        Tlepolemus et qui cum eo venerant Eurypylo traduntur hique perfectis quae
                        cupierant ad naves pergunt nuntiantes Agamemnoni ac reliquis regibus pacem
                        concordiamque cum Telepho. </p>
                </div>
                <div type="cap" n="6">
                    <p>Quae ubi accepere, apparatum belli laeti omittunt. Dein ex consilii sententia
                        Achilles cum Aiace ad Telephum pervenere, eumque iactatum magnis doloribus
                        consolati, ut viriliter incommodum ferret deprecabantur. At Telephus, ubi
                        aliquantum requies doloris intercesserat, Graecos incusare, quod ne nuntium
                        quidem adventus sui praemisissent. Dein percontatur, quinam et quanti
                        Pelopidae in ea militia essent doctusque multis precibus orat, ut ad se
                        omnes veniant. Tunc nostri facturos se quae vellet polliciti desiderium
                        regis reliquis nuntiavere. Igitur omnes Pelopidae praeter Agamemnonem et
                        Menelaum in unum congregati ad Telephum veniunt multumque gratulationis
                        atque laetitiae praesentia sua regi obtulere. Ac deinde muneribus largiter
                        donati hospitio recipiuntur. Neque tamen miles reliquus, qui apud naves
                        erat, munificentiae regis expers fuit, namque ex numero navium frumentum
                        aliaque necessaria adfatim portabantur. Ceterum rex ubi Agamemnonem
                        fratremque eius abesse animadvertit, multis precibus Vlixem deprecatur, uti
                        ad eos acciendos pergeret. Hi itaque ad Telephum veniunt ac more regio
                        invicem acceptis datisque donis Machaonem et Podalirium, Aesculapii filios,
                        venire ac vulneri mederi iubent; qui inspecta cura propere apta dolori
                        medicamina inponunt. </p>
                </div>
                <div type="cap" n="7">
                    <p>Sed ubi tritis aliquot diebus tempus navigandi remorari ac ventis
                        adversantibus mare in dies magis magisque saevire occepit, Telephum adeunt
                        eumque de opportunitate temporis consulunt. Atque ab eo docti initio veris
                        ex his locis ad Troiam navigandi tempus esse, reliqua adversa, cunctis
                        volentibus Boeotiam revertuntur ibique subductis navibus singuli in regna
                        sua hiematum discedunt. Interim in eo otio regi Agamemnoni cum Menelao
                        fratre exercere discordias vacuum fuit ob proditam Iphigeniam. Is namque
                        auctor et veluti causa luctus eius credebatur. </p>
                </div>
                <div type="cap" n="8">
                    <p>Per idem tempus, ubi de coniuratione universae Graeciae apud Troiam conpertum
                        est, auctoribus nuntii eius Scythis barbaris, qui mercandi gratia per omnem
                        Hellespontum commutare res cum accolis sueti ultro citroque vagabantur,
                        metus atque maeror universos invasere, cum singuli, quibus ab initio
                        Alexandri facinus displicuerat, male actum adversum Graeciam et ob id
                        paucorum pravitate in communem perniciem praecipitatum iri testarentur.
                        Inter quae tam sollicita magna cura plurimi ex omni ordine electi ad
                        contrahenda ex finitimis regionibus auxilia ab Alexandro aliisque pessimis
                        consultoribus dimittuntur hisque mandatur, uti quam primum expedito negotio
                        remearent. Quod ea gratia maxime a Priamidis festinabatur, uti propere
                        instructo exercitu tempus profectionis antecaperent atque omne quod
                        parabatur bellum in regiones Graeciae transportaretur. </p>
                </div>
                <div type="cap" n="9">
                    <p>Dum haec apud Troiam geruntur, Diomedes incepti eorum certior factus magna
                        celeritate per omnem Graeciam pervagatus universos duces convenit hisque
                        consilium Troianorum aperiens monet atque hortatur, uti quam primum
                        instructi rebus bello necessariis ad navigandum festinarent. Neque multo
                        post re cognita Argos ab omnibus convenitur. Ibi Achilles regi indignatus,
                        quod propter filiam renueret profectionem, ab Vlixe in gratiam reductus est.
                        Is namque diu maesto ac luctu obsito Agamemnoni insinuans, quae circa filiam
                        eius evenissent, animum atque ornatum regis reformavit. Igitur cunctis
                        praesentibus quamquam a nullo officia militiae neglegebantur, praecipue
                        tamen Aiax Telamonius et Achilles cum Diomede curam maximam studiumque
                        inportandi belli susceperant; hisque placet, uti praeter contractam classem
                        naves, quibus loca hostilia incursarent, praeparentur. Ita diebus paucis
                        quinquaginta navium classem instructam omni genere conpingunt. Ceterum ab
                        incepto militiae eius octavo iam anno ad hoc usque tempus consumpto initium
                        noni occeperat. </p>
                </div>
                <div type="cap" n="10">
                    <p>At ubi instructae omni modo classes et mare navigii patiens neque ulla res
                        impedimento erat, Scythas, qui forte mercandi gratia eo adpulerant,
                        conductos mercede duces profectionis eius delegere.Per idem tempus Telephus
                        dolore vulneris eius, quod in proelio adversum Graecos acceperat, diu
                        adflictatus, cum nullo remedio mederi posset, ad postremum Apollinis oraculo
                        monitus, uti Achillem atque Aesculapii filios adhiberet, propere Argos
                        navigat. Dein cunctis ducibus causam adventus eius admirantibus oraculum
                        refert atque ita orat, ne sibi praedictum remedium ab amicis negaretur. Quae
                        ubi accepere Achilles cum Machaone et Podalirio adhibentes curam vulneri
                        brevi fidem oraculi firmavere. Ceterum Graeci multis immolationibus deos
                        adiutores incepto invocantes Aulidam cum praedictis navibus veniunt atque
                        inde propere navigare incipientibus dux Telephus ob acceptam gratiam factus.
                        Ita ascensis navibus ventos nacti paucis diebus ad Troiam pervenere. </p>
                </div>
                <div type="cap" n="11">
                    <p>Per idem tempus Sarpedon Lycius Xanthi et Laodamiae frequentibus nuntiis a
                        Priamo accitus cum magna armatorum manu adventabat. Is ubi animadvertit
                        procul magnam vim classium admotam litori, ratus ut negotium erat, propere
                        suos instruit Graecosque degredi incipientes invadit. Neque multo post re
                        cognita Priamidae arreptis armis accurunt, cum interim Graeci infensis
                        hostibus et omni modo instantibus neque degredi sine pernicie neque arma
                        capere turbatis omnibus et ob id cuncta impedientibus possent. Ad postremum
                        tamen hi, quibus in ea festinatione armandi semet potestas fuit, confirmati
                        inter se invicem acriter hostes incurrunt. Sed in ea pugna Protesilaus,
                        cuius navis prima omnium terrae admota erat, inter primos bellando ad
                        postremum telo Aeneae ictus ruit. Occidere etiam duo Priami filii neque
                        reliqua multitudo utraque ex parte cladis eius expers fuit. </p>
                </div>
                <div type="cap" n="12">
                    <p>Ceterum Achilles et Aiax Telamonius, quorum virtute Graeci sustentabantur,
                        magna gloria dimicantes metum hostibus et fiduciam suis effecere. Neque
                        amplius resisti iam apud eos poterat, quin paulatim decedentibus his, quos
                        adversum ierant, ad postremum cuncti fugarentur. Ita libero ab hostibus
                        tempore Graeci subductas naves atque in ordinem compositas tuto conlocant.
                        Dein ex omnibus Achillem et Aiacem Telamonium, quorum virtute maxime
                        fidebant, custodes deligunt hisque tutelam classium atque exercitus per
                        latera atque cornua distribuentes tradunt. Igitur ordinatis dispositisque
                        omnibus Telephus, cuius ductu ad Troiam navigatum est, magna sui apud
                        exercitum gratia domum discedit. Neque multo post circa Protesilai
                        sepulturam nostris occupatis nihilque tali tempore hostile metuentibus
                        Cycnus, cuius haud procul a Troia regnum, cognito adventu nostro, clam atque
                        insidiis Graecos invadit eosque ancipiti malo territos sine ullo ordine ac
                        disciplina militari fugere coegit. Dein propere reliqui, quibus non ea
                        humatio demandata erat, re cognita armati eunt contra; in quis Achilles
                        congressus cum rege eumque et magnam vim hostium interfecit, conversis in
                        fuga hoc modo liberatis. </p>
                </div>
                <div type="cap" n="13">
                    <p>Ceterum sollicitis ducibus et multorum clade ob crebras hostium incursiones
                        anxiis decernitur, uti primum finitimas Troiae civitates cum parte exercitus
                        adeant easque omni modo incursent. Ita omnium primam Cycni regionem invadunt
                        vastantque circum omnia. Sed ubi Neandriensium civitatem, quae regni caput
                        filiorum Cycni nutrix memorabatur, nullo resistente invasere atque ignem
                        subicere coepere, cives eius multis precibus lacrimisque orare, uti ab
                        incepto desisterent, per omnia humana atque divina nixis genibus
                        deprecantes, ne delicta pessimi ducis civitatem innoxiam et paulo post fidam
                        sibi luere paterentur. Hoc modo per miserationem servata civitas. Ceterum
                        regios pueros Cobin et Corianum eorumque sororem Glaucen expetentibus
                        Graecis tradidere, quam nostri Aiaci ob fortia facta eius exceptam reliquae
                        praedae habendam concedunt. Neque multo post Neandrienses supplices et cum
                        pace ad Graecos conveniunt amicitiam et omnia, quae imperavissent, facturos
                        polliciti. Quis perfectis Graeci Cillam adgressi expugnavere. Neque tamen
                        Carenen, quae haud procul aberat, contingunt in gratiam Neandriorum, qui
                        domini civitatis eius fideles atque amicissimi nobis ad hoc tempus
                        permanserant. </p>
                </div>
                <div type="cap" n="14">
                    <p>Eadem tempestate oraculum Pythii Graecis perfertur: concedendum ab omnibus,
                        uti per Palamedem Apollini Zminthio sacrificium exhiberetur. Quae res multis
                        grata ob industriam et amorem viri, quem circa omnem exercitum exhibebat,
                        nonnullis ducum dolori fuerat. Ceterum immolatio centum victimarum, sicuti
                        praedictum erat, pro cuncto exercitu exhibebatur praeeunte Chryse, loci eius
                        sacerdote. Interim re cognita Alexander congregata armatorum manu ad
                        prohibendum venit. Eum duo Aiaces, priusquam ad templum adpropinquaret,
                        interfectis plurimis fugavere. Sed Chryses, quem sacerdotem Zminthii
                        Apollinis supra diximus, utriusque exercitus offensam metuens, quisque
                        partium ad eum venerat, cum his se adiunctum esse simulabat. Interim in eo
                        sacrificio Philocteta haud procul ab ara templi eius adstans morsu serpentis
                        forte contingitur. Dein ab omnibus, qui animadverterant, clamore sublato
                        Vlixes adcurrens serpentem interficit. Neque multo post Philocteta cum
                        paucis, uti curaretur, Lemnum insulam mittitur, namque in ea sacra Vulcano
                        antistites dei inhabitare ab accolis dicebatur solitos mederi adversus
                        venena huiusmodi. </p>
                </div>
                <div type="cap" n="15">
                    <p>Per idem tempus Diomedes et Vlixes consilium de interficiendo Palamede
                        ineunt, more ingenii humani, quod inbecillum adversum dolores animi et
                        invidiae plenum anteiri se a meliore haud facile patitur. Igitur simulato
                        quod thesaurum repertum in puteo cum eo partiri vellent, remotis procul
                        omnibus persuadent, uti ipse potius descenderet eumque nihil insidiosum
                        metuentem adminiculo funis usum deponunt ac propere arreptis saxis, quae
                        circum erant, desuper obruunt. Ita vir optimus acceptusque in exercitu,
                        cuius neque consilium umquam neque virtus frustra fuit, circumventus a
                        quibus minime decuerat indigno modo interiit. Sed fuere, qui eius consilii
                        haud expertem Agamemnonem dicerent ob amorem ducis in exercitum et quia pars
                        maxima regi ab eo cupiens tradendum ei imperium palam loquebantur. Igitur a
                        cunctis Graecis veluti publicum funus eius crematum igni, aureo vasculo
                        sepultum est. </p>
                </div>
                <div type="cap" n="16">
                    <p>Interim Achilles ministras et veluti officinam belli proximas Troiae
                        civitates ratus sumptis aliquot navibus Lesbum adgreditur ac sine ulla
                        difficultate eam capit et Phorbanta, loci eius regem, multa adversum Graecos
                        hostiliter molitum interficit atque inde Diomedeam, filiam regis, cum magna
                        praeda abducit. Dein Scyrum et Hierapolim, urbes refertas divitiis, cunctis
                        suorum poscentibus vi magna adgressus paucis diebus sine ulla difficultate
                        excindit. Ceterum, qua pergebat, agri referti iugi pace depraedati
                        omnibusque vexati neque quicquam, quod amicum Troianis videretur, non
                        eversum aut vastatum relinqui. Quis cognitis finitimi populi ultro ad eum
                        cum pace adcurrere ac, ne vastarentur agri, dimidio fructuum pacti dant
                        fidem pacis atque ab eo accipiunt. His actis Achilles ad exercitum
                        regreditur magnam vim gloriae atque praedae adportans. Eodem tempore rex
                        Scytharum cognito adventu nostrorum cum multis donis adventabat. </p>
                </div>
                <div type="cap" n="17">
                    <p>Ceterum Achilles haud contentus eorum, quae gesserat, Cilicas adgreditur,
                        ibique Lyrnesum paucis diebus pugnando cepit. Interfecto deinde Eetione, qui
                        his locis imperitabat, magnis opibus naves replet, abducens Astynomen,
                        Chrysi filiam, quae eo tempore regi denupta erat. Propere inde Pedasum
                        expugnare occepit, Lelegum urbem, sed eorum rex Brises ubi animadvertit in
                        obsidendo saevire nostros, ratus nulla vi prohiberi hostes aut suos satis
                        defendi posse, desperatione effugii salutisque attentis ceteris adversum
                        hostes domum regressus laqueo interiit. Neque multo post capta civitas atque
                        interfecti multi mortales et abducta filia regis Hippodamia. </p>
                </div>
                <div type="cap" n="18">
                    <p>Per idem tempus Aiax Telamonius Thracum Cherronesum omni modo infestabat. Sed
                        ubi rex eorum Polymestor virtutem atque gloriam viri cognovit, diffidens
                        rebus suis deditionem occepit. Tuncque Polydorus, Priami filius, quem rex
                        recens natum clam omnes alendum ei transmiserat, merces pacis ab eo
                        traditur. Aurum etiam aliaque dona huiuscemodi ad conciliandum hostium
                        animos adfatim praebebantur. Dehinc frumentum per omnem exercitum totius
                        anni pollicitus naves onerarias, quas ob id Aiax secum habuerat, replet.
                        Multis execrationibus amicitiam Priami adversum Graecos renuens in pacis
                        fidem receptus est. His actis Aiax iter ad Phrygas convertit ingressusque
                        eorum regionem Teuthrantem dominum locorum solitario certamine interficit ac
                        post paucos dies expugnata atque incensa civitate magnam vim praedae trahit,
                        abducens Tecmessam, filiam regis. </p>
                </div>
                <div type="cap" n="19">
                    <p>Igitur ambo duces multis vastatis atque expugnatis regionibus ipsi clari
                        atque magnifici ingenti nomine, per diversa loca quasi de industria eodem
                        tempore ad exercitum remeavere. Dein per praecones conductis in unum cunctis
                        militibus ducibusque progressi in medium singuli laborum atque industriae
                        documenta in conspectu omnium exposuere. Quae ubi Graeci animadvertere,
                        favore ingenti ac laudibus eos prosecuti mediosque statuentes ramis oleae
                        coronavere. Dein consilium de dividenda praeda haberi coeptum Nestore et
                        Idomeneo in decernendo optimis auctoribus. Itaque cunctorem sententia ex
                        omni praeda, quam Achilles adportaverat, exceptam Eetionis coniugem
                        Astynomen, quam Chrysi filiam supra docuimus, ob honorem regium Agamemnoni
                        obtulere. Ipse etiam Achilles praeter Brisi filiam Hippodamiam Diomedeam
                        sibi retinuit, quod eiusdem aetatis atque alimonii non sine magno dolore
                        divelli poterant et ob id iam antea genibus Achillis obvolutae, ne
                        separarentur, magnis precibus oraverant. Ceterum reliqua praeda viritim ob
                        singulorum merita distributa est. Dein quae Aiax adportaverat, Vlixes et
                        Diomedes rogatu eius in medios intulere. Ex quis auri atque argenti quantum
                        satis videbatur Agamemnoni regi datur; ac deinde Aiaci ob egregia laborum
                        eius facinora Teuthranti filiam Tecmessam concedunt. Ita divisis in singulos
                        quae supererant, frumentum per exercitum dispertiunt. </p>
                </div>
                <div type="cap" n="20">
                    <p>His actis fidem pacti, quod cum Polymestore intercesserat, traditumque
                        Polydorum refert. Ob quae cunctis decernitur, ut Vlixes cum Diomede profecti
                        ad Priamum Helenam cum abreptis recuperarent, atque ita Polydorum regi
                        traderent. Igitur his pergentibus Menelaus, in cuius gratiam id negotium
                        gerebatur legationis officium eius pariter cum supradictis capit. Itaque
                        habentes Polydorum ad Troianos veniunt. Sed ubi animadvertere populares
                        electos ac magni nominis viros adventasse, propere senes omnes, quorum
                        consilium haberi solitum erat, in unum conducunt Priamo a filiis domi
                        retento. Igitur reliquis praesentibus Graecorum Menelaus verba facit:
                        secundo iam se ob eandem causam venisse. Cum multa alia adversum se domumque
                        suam admissa, tum magno cum gemitu filiae orbitatem per absentiam coniugis
                        conqueri, quae cuncta ab amico quondam et hospite non secundum meritum suum
                        evenisse. Eam seniores lamentationem inmodicam cum lacrimis accipientes ad
                        omnia, quae ab eo dicebantur, tamquam iniuriae eius participes adnuere. </p>
                </div>
                <div type="cap" n="21">
                    <p>Post quem Vlixes medius adstans huiuscemodi orationem habuit: "Credo ego vos,
                        Troiani principes, satis compertum habere, nihil temere Graecos, nihil
                        inconsultum incipere solere, ac semper his iam tum a maioribus provisum
                        atque elaboratum, uti facta gestaque eorum laus potius, quam culpa
                        sequeretur. Et ut praeterita bene consulta omittam, iam hoc licet
                        recognoscere. Iniuriis contumeliisque Alexandri paulo ante laesa Graecia non
                        ad vim neque ad arma decursum est, quod iracundiae refugium esse solet. Nam
                        de consilii sententia legati ad recipiendam Helenam, ut meministis, cum
                        Menelao venimus. Quibus praeter superbas verborum minas et insidias occultas
                        nihil a Priamo neque ab eius regulis remissum est. Imperfecta igitur re, ut
                        opinor, consequens fuit arma capere hisque per vim extorquere, quod amice
                        impetrari nequitum est. Itaque parato exercitu ac tot egregiis atque
                        inclitis ducibus ne sic quidem proelium adversum vos inire consilium fuit,
                        sed imitati morem modestiamque solitam iterato ad vos ob eandem causam
                        oratum venimus. Cetera in manu vestra sita sunt, Troiani, neque nos pigebit
                        concessisse vobis, si modo sana mens est, decretis salubribus priora male
                        consulta corrigere. </p>
                </div>
                <div type="cap" n="22">
                    <p>Per deos immortales, reputate cum animis vestris, quanta clades et veluti
                        contagio huiusce exempli orbem terrarum occupatura sit. Quis enim posthac,
                        cui virile negotium est, recordatus Alexandri facinus non omnia suspecta
                        atque insidiosa ab amico metuere cogetur? Aut quis frater fratri aditum
                        patefaciet? Quis hospitem aut cognatum non tamquam hostem cavebit? Denique
                        si haec, quod haud spero, probaritis, omnia foederis iura ac pietatis apud
                        barbaros Graecosque clausa erunt. Quocirca, Troiani principes, bonum atque
                        utile est Graecos receptis universis, quae per vim extorta sunt, amice atque
                        uti par est domum mitti neque opperiri, quoad duo regna inter se amicissima
                        manus conserant. Quae cum considero, dolendam hercule vicem vestram puto,
                        qui innoxii et culpae eius vacui nati paucorum libidini paulo post alieni
                        sceleris poenas subire cogemini. An vos soli ignoratis, ut affectae sint
                        vicinae atque amicae vobis civitates, vel quae in dies residuis
                        praeparentur? Nam captum Polydorum atque apud Graecos retineri cognitum
                        vobis est. Qui, si Helena cum abreptis nunc saltem revocetur, inviolatus
                        Priamo restitui poterit, alio pacto bellum differri non potest neque finis
                        bellandi fiet, quin aut omnes Graeciae duces, qui singuli ad eruendam
                        civitatem vestram satis idonei sunt, mortem obierint, aut, quod magis spero
                        confore, capto Ilio crematoque igni posteris etiam exemplum impietatis
                        vestrae relinquatur. Quapropter dum adhuc res integra in manibus vobis est,
                        etiam atque etiam providete." </p>
                </div>
                <div type="cap" n="23">
                    <p>Postquam finem loquendi fecit, magno silentio cunctis, ut in tali negotio
                        fieri solet, alienam sententiam expectantibus, cum se quisque minus idoneum
                        auctorem crederet, Panthus clara voce: "Apud eos, ait, Vlixe, verba facis,
                        quibus praeter voluntatem mederi rebus potestas nulla est." Dein post eum
                        Antenor: "Omnia, quae memorata a vobis sunt, scientes prudentesque patiemur
                        neque voluntas consulendi abest, si potestas concederetur. Sed, ut videtis,
                        summae rei alii potiuntur, quibus cupiditas utilitate potior est." Quae ubi
                        disseruit, mox per ordinem duces omnes, qui ob amicitiam Priami quique
                        mercede conducti auxiliarem exercitum duxerant, introduci iubet. Quis
                        ingressis Vlixes secundam exorsus orationem iniquissimos appellare universos
                        neque dispares Alexandri, quippe qui a bono honestoque elapsi auctorem
                        pessimi facinoris sequerentur. Neque ignorare quemquam, quin, si tam atrox
                        iniuria probanda sit, fore, uti malo exemplo disseminato per mortales ipsos
                        etiam, qui haud longe abessent, similia aut graviora hisce sequerentur. Ea,
                        ut erant atrocia, cuncti taciti inter se reputare animo atque ita exemplum
                        huiusmodi abhorrentes indignatione rerum permoveri. Dein solito more
                        perrogatis seniorum sententiis pari consensu omnium Menelaum indigne passum
                        iniuriam decernitur, solo omnium Antimacho in gratiam Alexandri adversum
                        cunctos reclamante. Ac statim, qui de omnibus nuntiatum ad Priamum
                        mitterentur, electi duo hique inter cetera, quae mandata erant, etiam de
                        Polydoro docent. </p>
                </div>
                <div type="cap" n="24">
                    <p>Ea ubi rex accepit, maxime consternatus filii nuntio ante ora omnium corruit.
                        Dein a circumstantibus refectus paulisper erigitur; atque ire in consilium
                        cupiens ab regulis cohibitus est. Ipsi namque relicto patre conventum
                        inrumpunt ad id tempus, quo Antimachus multis in contumeliam Graecorum
                        praeiactis probris tum demum dimitti Menelaum aiebat, si Polydorus
                        redderetur, postremo eundem casum atque exitum utriusque custodiendum.
                        Adversum quae cunctis silentibus Antenor resistere, ac ne quid huiusmodi
                        decerneretur, magna vi repugnare. Sed postquam invicem multa consumpta
                        oratione certamen eorum ad manus processerat, omnes qui aderant inquietum ac
                        seditiosum Antimachum pronuntiantes e curia eiecere. </p>
                </div>
                <div type="cap" n="25">
                    <p>Sed ubi Priamidae ingressi sunt, Panthus Hectorem obsecrans, nam is inter
                        regulos cum virtute tum consilio bonus credebatur, hortari, uti Helena nunc
                        potissimum, cum Graeci supplices ob hanc causam venissent, cum amicitia
                        redderetur; neque parum Alexandro ad explendum amorem, si quem circa Helenam
                        habuerat, transactum. Quocirca versari ante omnium oculos oportere
                        praesentiam regum Graecorum eorumque facta fortia ac recens partam gloriam
                        erutis amicissimis Troiae civitatibus. Ob eam etiam causam Polymestorem
                        exemplum admissi abhorrentem ultro Graecis Polydorum tradidisse.Ex quo etiam
                        verendum, ne quid tale commentae finitimae regiones perniciosa consilia
                        adversum Troiam molirentur, nihil exploratum neque fidum, contra insidiosa
                        cuncta atque adversa in obsidione fore. Quae si omnes, ita uti res est,
                        animo reputarent neque ulterius differendos legatos paterentur et Helena cum
                        gratia remissa maius atque artius amicitiae pignus inter duo regna
                        coalesceret. Quae ubi accepit Hector, recordatione fraterni facinoris
                        tristior aliquantum suffusisque cum maerore lacrimis Helenam tamen prodendam
                        minime rebatur, quippe supplicem domus et ob id fide interposita tuendam. Si
                        qua autem cum ea erepta docerentur, cuncta restituenda. Namque pro Helena
                        Cassandram sive Polyxenam, quam legatis videretur, nuptum cum praeclaris
                        donis Menelao tradendam. </p>
                </div>
                <div type="cap" n="26">
                    <p>Ad ea Menelaus iracunde atrox: "Egregie hercules actum nobis est, siquidem
                        proprio spoliatus commutare matrimonium pro arbitrio hostium meorum cogor."
                        Adversum quem Aeneas: "Ac ne haec quidem, ait, concedentur contradicente ac
                        resistente me reliquisque, qui adfines amicique Alexandro in rem eius
                        consulimus. Sunt enim atque erunt semper, qui domum regnumque Priami
                        tueantur neque amisso Polydoro orbitas Priamum insequetur tot talibusque
                        filiis superstitibus. An solis qui ex Graecia sunt raptus huiusmodi
                        concederetur, quippe Cretae Europam quidem a Sidona, Ganymedem ex hisce
                        finibus atque imperio rapere licuerit? Quid Medeam? Ignoratisne a Colchis in
                        Iolcorum fines transvectam? Et ne primum illud rapiendi initium
                        praetermittam, Io ex Sidoniorum regione abducta Argos meavit. Hactenus
                        vobiscum verbis actum, at nisi mox cum omni classe ex hisce locis
                        aufugeritis, iam iamque Troianam virtutem experiemini, domi quippe iuventus
                        perita belli abunde nobis est, atque in dies auxiliorum crescit numerus."
                        Postquam finem loquendi fecit, Vlixes placida oratione: "Et hercules
                        ulterius, ait, differri inimicitias haud integrum vobis est. Date igitur
                        belli signum, atque ut in inferendis iniuriis, ita et in inchoando proelio
                        fite auctores. Nos sequemur lacessiti." Talibus invicem consumptis verbis
                        legati consilio abeunt. Ac mox per populum disseminatis quae adversum
                        legatos Aeneas dixerat, tumultus oritur scilicet per eum universam Priami
                        domum odio regni eius pessimo intercedendi exemplo eversum iri. </p>
                </div>
                <div type="cap" n="27">
                    <p>Igitur ubi legati ad exercitum revenere, cunctis ducibus dicta gestaque
                        Troianorum adversum se exponunt. Itaque decernitur, uti Polydorum in
                        conspectu omnium atque ante ipsos muros necarent. Neque ulterius dilatum
                        facinus. Quippe productus in medium visentibus ex muris plerisque hostium
                        lapidibus ictus fraternae impietatis poenas luit. Ac mox unus ex praeconibus
                        nuntiatum Iliensibus mittitur, uti Polydorum sepeliendum peterent. Missusque
                        ad eam rem Idaeus cum servis regiis foedatum ac dilaniatum lapidibus
                        Polydorum matri eius Hecubae refert. Interim Aiax Telamonius, ne quid
                        quietum finitimis Troiae regionibus atque amicis relinqueretur, hostiliter
                        eas ingressus Pityam Zeleamque, civitates divitiis nobiles, capit neque
                        contentus his Gargarum Arisbam, Gergitham, Scepsim, Larissam admiranda
                        celeritate depopulatur. Dein doctus ab incolis multa cuiuscemodi pecora in
                        Idaeo monte stabulari, exposcentibus, qui cum eo erant, cunctis cito agmine
                        montem ingressus interfectis gregum custodibus magnam vim pecorum abducit.
                        Dein nullo omnium adversante, cunctis qua pergebat in fugam versis, ubi
                        tempus visum est, cum magna praeda ad suos convertit. </p>
                </div>
                <div type="cap" n="28">
                    <p>Per idem tempus Chryses, quem sacerdotem Zminthii Apollinis supra docuimus,
                        cognito filiam suam Astynomen cum Agamemnone degere, fretus religione tanti
                        numinis ad naves venit, praeferens dei vultus ac quaedam ornamentorum templi
                        eius, quo facilius recordatione praesentis numinis veneratio sui regibus
                        incuteretur. Dein oblatis auri atque argenti donis plurimis redemptionem
                        filiae deprecatur obsecrans, uti magnificarent praesentiam dei, qui secum
                        oratum eos ob sacerdotem proprium venisset. Praeterea commemorat, quae in
                        dies adversum se ab Alexandro eiusque consanguineis ob exhibitam per se
                        paulo ante immolationem inimica hostiliaque pararentur. Quae ubi accepere,
                        reddendam filiam sacerdoti neque ob id accipiendum praemium universis
                        placet, quippe qui cum per se amicus fidelisque nobis tum praecipue ob
                        religionem Apollinis nihil non mereri crederetur. Namque multis iam
                        documentis ac fama incolarum obsequi numini eius per omnia destinaverant.
                    </p>
                </div>
                <div type="cap" n="29">
                    <p>Quae postquam Agamemnon accepit, obviam cunctorum sententiis ire pergit.
                        Itaque atroci vultu exitium sacerdoti comminatus, ni recederet, perterritum
                        senem atque extrema metuentem inperfecto negotio ab exercitu dimittit. Hoc
                        modo conventu dissoluto singuli reges ad Agamemnonem adeunt eumque multis
                        probris insecuntur, quippe qui ob amorem captivae mulieris seque et, quod
                        indignissimum videretur, tanti numinis deum contemptui habuisset. Ac mox
                        universi execrati deseruere ob id et memores Palamedis, quem gratum
                        acceptumque in exercitu haud sine consilio eius Diomedes atque Vlixes dolo
                        circumventum necavissent. Ceterum Achilles in ore omnium ipsumque et
                        Menelaum contumeliis lacerabat. </p>
                </div>
                <div type="cap" n="30">
                    <p>Igitur Chryses ubi iniuriam perpessus ab Agamemnone domum discessit neque
                        multi fluxerant dies, incertum alione casu an, uti omnibus videbatur, ira
                        Apollinis morbus gravissimus exercitum invadit principio grassandi facto a
                        pecoribus, dein malo paulatim magis magisque ingravescente per homines
                        dispergitur. Tum vero vis magna mortalium corporibus fatigatis pestifera
                        aegritudine infando ad postremum exitio interibat. Sed regum omnino nullus
                        neque mortuus ex hoc malo neque adtemptatus est. Ceterum postquam nullus
                        morbi modus et in dies plures interibant, cuncti duces converso iam in se
                        quisque timore in unum coeunt ac dein flagitare Calchanta, quem futurorum
                        praescium memoravimus, uti causam mali tanti ediceret. Ille enim perspicere
                        se originem huiusce morbi, sed haud liberum esse cuiquam eloqui, ex quo
                        accideret, uti potentissimi regis contraheret offensam. Post quae Achilles
                        reges singulos adigit, ut interposita iurisiurandi religione confirmarent
                        nequaquam se ob ea offendi. Hoc modo Calchas, ubi cunctorum animos in se
                        conciliavit, Apollinis iram pronuntiat: eum namque ob iniuriam sacerdotis
                        infestum Graecis poenas ab exercitu expetere. Dein perquirente Achille mali
                        remedium restitutionem virginis pronuntiat. </p>
                </div>
                <div type="cap" n="31">
                    <p>Tum Agamemnon coniectans, quod mox accidit, consilio tacitus egressus
                        cunctos, quos secum habuerat, in armis esse iubet. Id ubi Achilles
                        animadvertit, commotus rei indignatione simul pernicie defessi exercitus
                        anxius defunctorum corpora miserandum in modum confecta undique in unum
                        colligi iubet atque in conventu ante ora omnium proici. Quo spectaculo adeo
                        commoti reges gentesque omnes, uti adversum Agamemnonem ab cunctis
                        pergeretur duce atque auctore Achille et si perstaret suadente exitio
                        vindicandum. Quae ubi regi nuntiata, pertinacia animi an ob amorem captivae
                        cuncta extrema ratus experiri nihil remittendum de sententia destinaverat.
                    </p>
                </div>
                <div type="cap" n="32">
                    <p>Ea postquam Troiani cognovere, simul ex muris conflagrationem corporum
                        assiduam crebrasque sepulturas animadvertere doctique etiam reliquos
                        incommodo cladis eius debiles agere, cohortati inter se arma capiunt ac
                        propere cum manu auxiliari effusi portis pergunt advorsum. Ac dein per
                        campos exercitu bipertito Troianis Hector, Sarpedon auxiliaribus duces
                        facti. Tum nostri visis contra hostibus armati atque instructi pro negotio
                        simplici fronte aciem composuere circa cornua divisis ducibus: dextrum
                        Achilles cum Antilocho, alterum Aiax Telamonius cum Diomede curabant, medios
                        accepere Aiax alter atque Idomeneus dux noster. Hoc modo exercitu utrimque
                        composito pergunt obviam. At ubi in manus ventum est, cohortati suos quisque
                        acie conflixere. Tum vero in aliquantum tracto certamine plurimi utriusque
                        partis cadunt praecellentibus in ea pugna barbarorum Hectore et Sarpedone,
                        Graecorum Diomede cum Menelao. Dein nox communis amborum requies proelium
                        diremit. Igitur reducto exercitu corpora suorum cremata igni sepeliunt. </p>
                </div>
                <div type="cap" n="33">
                    <p>Quis perfectis Graeci statuunt inter se Achillem, cuius in adversis Graecorum
                        casibus sollicitudo praecipua videbatur, rem omnium confirmare. Sed
                        Agamemnon anxius, ne decus regium amitteret, in consilio verba facit: sibi
                        maxime cordi esse exercitus incolumitatem neque ulterius differre, quin
                        Astynome parenti remitteretur, maxime si restitutione eius instantem
                        perniciem subterfugerent nec quicquam deprecari amplius, si modo in locum
                        eius Hippodamiam, quae cum Achille degeret, vicarium munus amissi honoris
                        acciperet. Quae res, quamquam atrox omnibus et indigna videbatur, tamen
                        conivente Achille, cuius id praemium pro multis et egregiis facinoribus
                        fuerat, effectum habuit. Tantus amor erga exercitum curaque in animo egregii
                        adulescentis insederat. Igitur adversa cunctorum voluntate neque tamen
                        quoquam palam recusante Agamemnon, tamquam ab omnibus concessa res
                        videretur, lictoribus ut Hippodamia abstraheretur imperat; hique brevi iussa
                        efficiunt. Interim Astynomen Graeci per Diomedem atque Vlixem cum magna
                        copia victimarum ad fanum Apollinis transmisere. Dein perfecto sacrificio
                        paulatim vis mali leniri visa, neque amplius adtemptari corpora et eorum,
                        qui antea fatigabantur, tamquam sperato divinitus levamine relaxari. Ita
                        brevi per universum exercitum salubritas vigorque solitus renovatus est.
                        Mittitur etiam Philoctetae ad Lemnum portio praedae eius, quam Graeci per
                        Aiacem atque Achillem advectam inter se viritim distribuerant. </p>
                </div>
                <div type="cap" n="34">
                    <p>Ceterum Achilles memor iniuriae supra dictae abstinendum publico consilio
                        decreverat odio maxime Agamemnonis abolitoque amore, quem circa Graecos
                        habuerat, scilicet quod eorum patientia post tot bellorum victorias ac facta
                        fortia Hippodamia concessum pro laboribus praemium per iniuriam abducta
                        esset. Dein venientes ad se duces aditu prohibere neque cuiquam amicorum
                        ignoscere, qui se, adversum Agamemnonis contumelias cum defendere liceret,
                        deseruissent. Intus igitur manens Patroclum et Phoenicem, hunc morum
                        magistrum, alterum obsequiis amicitiae carum, et aurigam suum Automedontem
                        secum retinebat. </p>
                </div>
                <div type="cap" n="35">
                    <p>Per idem tempus apud Troiam exercitus sociorum quique mercede conducti
                        auxiliares copias adduxerant, tempore multo frustra trito taedione an
                        recordatione suorum domi seditionem occipiebant. Quod ubi animadvertit
                        Hector, coactus necessitate militibus, ut apud arma essent, iubet ac mox,
                        ubi signum daretur, sequerentur sese. Igitur postquam tempus visum est et
                        omnes in armis nuntiabantur, iubet egredi; ipse dux atque imperator
                        militiae.<lb/>Res postulare videtur eorum reges, qui socii atque amici
                        Troiae quique ob mercedem auxiliares ex diversis regionibus contracti
                        Priamidarum imperium sequebantur, edicere. Primus igitur portis erumpit
                        Pandarus Lycaone genitus ex Lycia, dein Hippothous <unclear>Pylei</unclear>
                        ex Larissa Pelasgidarum, Acamas <unclear>...</unclear> Piros ex Thracia,
                        post quos Euphemus Troezenius Ciconiis imperitans, Pylaemenes Paphlagonius
                        patre Melio gloriosus, Odius et Epistrophus, filii Minui, Alizonorum reges,
                        Sarpedon, Xantho genitus, rector Lyciorum ex Solemo, Nastes et Amphimachus
                        Nomionis de Caria, Antiphus et Mesthles genitore Talaemene Maeonii, Glaucus
                        Hippolochi Lycius, quem sibi Sarpedon, quod praeter ceteros regionis eius
                        consilio atque armis pollebat, participem bellicarum rerum adsciverat,
                        Phorcys et Ascanius Phryges, Chromius et Ennomus Mygdones ex Mysia,
                        Pyraechmes Axii Paeonius, Amphius et Adrastus, Merope geniti, ex Adrestia,
                        Asius Hyrtaci de Sesto. Dein alius Asius, Dymante genitus Hecubae frater, ex
                        Phrygia. Hos omnes, quos memoravimus, secuti multi mortales inconditis
                        moribus ac dispari sono vocis, sine ullo ordine aut modo proelia inire
                        soliti. </p>
                </div>
                <div type="cap" n="36">
                    <p>Quod ubi nostri animadvertere, in campum progressi more militiae aciem
                        ordinant magistro ac praeceptore componendi Menestheo Atheniensi, ordinant
                        autem per gentes atque regiones singulas seorsum manente Achille cum
                        Myrmidonum exercitu. Is namque, quamquam ob inlatam ab Agamemnone iniuriam
                        et abductam Hippodamiam nihil animi remiserat, tamen maxime indignatus, quod
                        reliquis ducibus ad cenam deductis solus contemptui habitus intermitteretur.
                        Ceterum ordinato exercitu ac tunc primum omnibus copiis adversum se
                        instructis hostibus, ubi neutra pars committere audet, paulisper in loco
                        retentis militibus tamquam de industria utrimque receptui canitur. </p>
                </div>
                <div type="cap" n="37">
                    <p>Iamque Graeci regressi ad naves arma deponere ac singuli per loca solita
                        corpus cibo curare occeperant, cum Achilles ultum ire cupiens iniurias
                        ignaros consilii sui nostros et ob id otiose agentes clam invadere temptat.
                        At ubi Vlixes a custodibus, qui eruptionem eius praesenserant, rem comperit,
                        propere duces circumcursans magna voce monet atque hortatur, uti armis
                        arreptis tuerentur sese, dein consilium inceptumque Achillis singulis
                        aperit. Quo cognito clamor ingens oritur festinantibus ad arma cunctis ac
                        seorsum sibi singulis consulentibus. Ita Achilles praeverso de se nuntio,
                        ubi omnes in armis sunt neque conata procedere queunt, intemptato negotio ad
                        tentoria regreditur. Ac mox duces nostri rati repentino suorum clamore
                        moveri Ilienses et ob id novi quid negotii incepturos, augendae custodiae
                        causa mittunt duos Aiaces,Diomedem atque Vlixem. Hique inter se regionem,
                        qua aditus hostibus erat, dispertiunt. Quae res non frustra eos habuit.
                        Namque apud Troiam Hector causam tumultus eorum cupidus persciscere filium
                        Eumedi Dolonem multis praemiis promissisque inlectum ad postremum, uti
                        exploratum res Graecorum egrederetur, mittit isque non longe a navibus
                        avidus ignara cognoscendi, dum cupit suscepti negotii fidem complere, in
                        manus Diomedis, qui eum locum cum Vlixe custodiebat, devenit ac mox ab his
                        comprehensus refert cuncta atque occiditur. </p>
                </div>
                <div type="cap" n="38">
                    <p>Dein diebus aliquot in otio tritis productio utriusque exercitus praeparatur.
                        Divisoque inter se campo, qui medius inter Troiam atque naves interiacet,
                        ubi tempus bellandi videbatur, magna cura universus miles instructus armis
                        utrimque procedere. Dein signo dato densatis frontibus conflixere acies,
                        composite Graecis ac singulis per distributionem imperia ducum
                        exsequentibus, contra sine modo atque ordine barbaris ruentibus. Ceterum in
                        ea pugna interfecti utriusque partis multi mortales, cum neque instantibus
                        cederetur et exemplo strenuissimi cuiusque, qui iuxta steterat, aequiperare
                        gloriam festinaret. Interim vulnerati graviter ex ducibus bello decedere
                        coacti sunt barbarorum Aeneas, Sarpedon, Glaucus, Helenus, Euphorbus,
                        Polydamas, nostrorum Vlixes, Meriones, Eumelus. </p>
                </div>
                <div type="cap" n="39">
                    <p>Ceterum Menelaus forte conspicatus Alexandrum magno impetu inruit, quem
                        evitans neque diutius sustinere ausus Alexander fugam capit. At ubi procul
                        animadvertit Hector concurrens cum Deiphobo comprehendere fratrem, eum
                        verbis maledictisque acrioribus insecuti ad postremum cogunt, uti progressus
                        in medias acies eundem Menelaum conquiescentibus reliquis solitario
                        certamine lacesseret. Igitur reducto ad bellandum Alexandro progressoque
                        ante aciem, quod signum lacessentis videbatur, postquam procul animadvertit
                        Menelaus, nunc demum occasionem invadendi inimicissimum sibi maxime oblatam
                        ratus et iam iamque confidens omnium iniuriarum poenas lui sanguine eius,
                        omnibus animis advorsum pergit. Sed ubi eos contra se tendere paratos armis
                        atque animis uterque exercitus animadvertit, signo dato recedunt cuncti.
                    </p>
                </div>
                <div type="cap" n="40">
                    <p>Iamque uterque pleno gradu advorsum cedens intra iactum teli pervenerant, cum
                        Alexander, praevenire cupiens simulque ratus primo iaculi eventu locum
                        vulneri inventurum, praemittit hastam eaque inlisa clipeo facile decussa
                        est. Dein Menelaus magno impetu iaculatur, haud sane dissimili casu; namque
                        parato iam ad cavendum ictumque declinante hoste telum humi figitur. At ubi
                        novis iaculis manus utriusque redarmatae sunt, pergunt. Tum demum Alexander
                        ictus femur cadit ac ne mox hosti ultionem cum summa gloria concederet,
                        pessimo exemplo intercessum est. Namque cum ad interficiendum eum educto
                        gladio prorueret Menelaus, ex occulto sagitta Pandari vulneratus in ipso
                        impetu repressus est. Igitur ab nostris clamore orto simulque cum ira
                        indignantibus, quod duobus seorsum adversum se hisque maxime, quorum gratia
                        bellum conflatum esset, decernentibus repente a Troianis pessimo more
                        intercederetur, rursus globus barbarorum ingruens Alexandrum e medio rapit.
                    </p>
                </div>
                <div type="cap" n="41">
                    <p>Interim in ea permixtione, dum nostri haesitant, Pandarus procul adstans
                        multos Graecorum sagittis configit. Neque prius finis factus, quam Diomedes
                        atrocitate rei motus progressusque comminus telo hostem prosterneret. Hoc
                        modo Pandarus certaminis foedere violato atque ob id interemptis multis ad
                        postremum poenas scelestissimae militiae luit. Ceterum corpus eius liberatum
                        ex acie Priamidae igni cremant; reliquiasque socii traditas sibi Lyciam in
                        solum patrium pertulere. Interim utriusque exercitus signo dato manus
                        conserunt pugnantesque vi summa atque ancipiti fortuna bellum ad occasum
                        solis producunt. Sed ubi nox adventabat, utrimque reges subducta haud longe
                        acie custodibus idoneis exercitus communivere. Ita per aliquot dies tempus
                        bellandi opperientes militem frequentem apud arma frustra habuere. Namque
                        ubi hiems adventare et imbribus crebris compleri coepere campi, barbari
                        intra muros abeunt. At nostri nullo palam hoste digressi ad naves munia
                        hiemis disponunt moxque bipertito campo, qui reliquus non pugnae opportunus
                        erat, utraque pars aratui insistere, frumenta aliaque, quae tempus anni
                        patiebatur, parare. Interim Aiax Telamonius instructo milite, quem secum
                        adduxerat, habens etiam nonnullos de exercitu Achillis, ingressus Phrygiae
                        regionem multa hostiliter vastat, capit civitates, ac post paucos dies
                        praeda auctus ad exercitum victor revenit. </p>
                </div>
                <div type="cap" n="42">
                    <p>Isdem fere diebus barbari nostris per condicionem hiemis quietis nihilque
                        hostile suspicantibus paravere eruptionem, quis Hector dux atque audendi
                        auctor factus. Is namque omnes copias instructas armis cum luce simul porta
                        educit ac protinus cursu pleno ad naves tendere atque invadere hostes iubet.
                        At Grai infrequentes tum incuriosique ab armis turbari simul et fugientibus,
                        quos primus hostis incesserat, quominus arma caperent, impediri, tum caesi
                        multi mortales. Iamque fusis qui in medio fuerant, Hector ad naves
                        progressus ignem in proras iacere ac saevire incendiis coeperat nullo
                        nostrorum auso resistere. Qui territi atque improviso tumultu exsangues
                        genibus Achillis auxilium renuentis tamen obvolvebantur. Tanta repente
                        mutatio animorum nostros atque hostes incesserat. </p>
                </div>
                <div type="cap" n="43">
                    <p>Interea Aiax Telamonius adveniens cognito apud naves Hectore magna armorum
                        specie ibidem apparuit ac dein mole sua urgens hostem multo sudore ad
                        postremum navibus extra vallum detrudit. Tum iam cedentibus acrior insistens
                        Hectorem, qui adversus eum promptius steterat, ictum inmani saxo ac mox
                        consternatum deicit. Sed eum concurrentes undique plurimi multitudine sua
                        tectum bello atque Aiacis manibus eripiunt, seminecemque intra muros ferunt
                        male prospera eruptione adversus hostes usum. Ceterum Aiax saevior ob
                        ereptam e manibus gloriam adsumptis iam Diomede et cum Idomeneo Aiace altero
                        territos dispersosque sequi ac fugientes nunc telo eminus prosternere, modo
                        adprehensos obterere armis prorsus nullo, qui in ea parte fuerat, intacto.
                        Inter quae tam trepida Glaucus Hippolochi, Sarpedon atque Asteropaeus ad
                        morandum hostem paulisper ausi resistere mox vulneribus gravati locum
                        amisere. Quis versis barbari nullam spem reliquam salutis rati sine
                        rectoribus neque usquam certo ordine palantes effusique ruere ad portas
                        eoque arto et properantium multitudine impedito ingressu, cum super alium
                        alius ruinae modo praecipitarentur, supervenit cum supra dictis ducibus
                        Aiax. Tum magna vis barbarorum trepida impeditaque inter se caesa
                        extinctaque, in quis Priami filiorum Antiphus et Polites, Pammon Mestorque
                        atque Euphemus Troezenius, dux egregius Ciconum. </p>
                </div>
                <div type="cap" n="44">
                    <p>Ita Troiani paulo ante victores, ubi adventu Aiacis fortuna belli mutata est,
                        versis ducibus poenas luere militiae inconsultae. At postquam adventante
                        vespera signum nostris receptui datum est, victores laetique ad naves
                        regressi mox ab Agamemnone cenatum deducuntur. Ibi Aiax conlaudatus a rege
                        donis egregiis honoratur. Neque reliqui duces facta gestaque viri silentio
                        remittunt, quippe singuli extollentes virtutem memorare fortia facta,
                        eversas ab eo tot Phrygiae civitates abductasque praedas et ad postremum in
                        ipsis navibus adversum Hectorem egregiam pugnam liberatasque igni classes.
                        Neque cuiquam dubium, quin ea tempestate tot egregiis ac pulcherrimis eius
                        facinoribus spes omnes atque opes militiae in tali viro sisterentur. Ceterum
                        proras duarum navium, quibus inlatus ignis eam partem tantum modo
                        consumpserat, Epios brevi restituit. Tumque Graeci rati post malam pugnam
                        Troianos ulterius nihil hostile ausuros quieti ac sine terrore egere. </p>
                </div>
                <div type="cap" n="45">
                    <p>Per idem tempus Rhesus, Eione genitus, haud alienus a Priami amicitia pacta
                        mercede cum magnis Thracum copiis adventabat. Is incedente iam vespera
                        paulisper moratus apud paeninsulam, quae anteposita civitati continenti eius
                        adiungitur, secunda circiter vigilia ingressus Troianos campos explicitisque
                        tentoriis ibidem opperiebatur. Quod ubi Diomedes cum Vlixe vigilias in ea
                        parte curantes procul animadvertere, rati Troianos a Priamo exploratum
                        missos arreptis armis mox presso gradu circumspicientesque omnia pergunt ad
                        eum locum. Tum fatigatis ex itinere custodibus et ob id somno pressis eosque
                        et interius progressi in ipsis tentoriis regem interficiunt. Dein nihil
                        ultra audendum rati currum eius et cum egregiis insignibus equos ad naves
                        ducunt. Ita reliquum noctis in suis quisque tabernaculis requiescentes
                        transigunt. At lucis principio reliquos duces conveniunt, eos facinus ausum
                        expletumque docent. Ac mox rati barbaros incensos caede regis adire iubent
                        omnes frequentes apud arma agere opperirique hostem. </p>
                </div>
                <div type="cap" n="46">
                    <p>Neque multo post Thraces, ubi expergefacti e somno regem interemptum, foedam
                        faciem intra tentoria animadvertere et vestigia abducti currus manifesta
                        sunt, raptim ac sine ullis ordinibus, ut quemque fors conglobaverat, ad
                        naves evolant. Quibus procul visis nostri conferti inter se atque imperia
                        servantes eunt obviam. Sed Aiaces duo in aliquantum progressi primos Thracum
                        invadunt atque opprimunt. Dein reliqui duces, ut quisque locum ceperat,
                        caedere singulos et ubi conferti steterant, bini aut amplius congregati
                        impetu suo dissolvere ac mox dispersos palantesque interficere, uti nullus
                        reliquus caedis fieret. Ac statim Grai exstinctis qui adversum ierant signo
                        dato ad tentoria eorum pergunt. At illi, qui custodes castris relicti soli
                        supererant, visis contra hostibus terrore ipso miserandum in modum
                        effeminati omnibus omissis ad moenia confugiunt. Tum undique versus nostri
                        inruentes arma, equos. Regias opes et ad postremum uti quidque fors dederat
                        praeripiunt. </p>
                </div>
                <div type="cap" n="47">
                    <p>Hoc modo victores Grai deletis cum imperatore Thracibus onusti praeda atque
                        victoria ad naves digrediuntur, cum interim Troiani ex muris respectantes
                        neque quicquam pro sociis ausi intra moenia tamen trepidarent. Igitur
                        barbari tot iam adversis rebus fracti legatos indutias postulantes ad
                        Graecos mittunt ac mox nostris condicionem adprobantibus interposito
                        sacrificio fidem pacti firmavere. Eodem fere tempore Chryses, quem
                        sacerdotem Zminthii Apollinis supra memoravimus, ad exercitum venit actum
                        gratias super his, quae in se recepta filia benigne ab nostris gesta erant,
                        ob quae tam honorifica, simul quod Astynomen liberaliter habitam cognoverat,
                        reductam secum Agamemnoni tradit. Neque multo post Philocteta cum his, qui
                        partem praedae ad eum portaverant, Lemno regreditur invalidus etiam tum
                        neque satis firmo gressu. </p>
                </div>
                <div type="cap" n="48">
                    <p>Interea consilium Graecis agentibus Aiax Telamonius in medium progressus
                        docet opportere mitti ad Achillem precatores, qui eum imperatorum verbis
                        atque exercitus peterent remittere iras ac repetere solitam cum suis
                        gratiam; minime quippe aspernandum talem virum, nunc vel maxime, cum
                        secundis rebus Graeci et paulo ante victores non ob utilitatem sed honoris
                        merito gratiam eius peterent. Inter quae deprecari etiam Agamemnonem, daret
                        operam simul voluntatemque agendo negotio adhiberet; namque tali tempore in
                        commune ab omnibus consulendum, praesertim procul ab domo locis alienis
                        atque hostilibus, neque se aliter inter tam gravia bella undique versus
                        inimicis regionibus quam concordia tutos fore. At ubi finem loquendi fecit,
                        cuncti duces laudare consilium viri simulque praedicantes ad caelum tollere,
                        scilicet quod cum virtute corporis, tum ingenio universos anteiret. Post
                        quae Agamemnon docere se et ante ad reconciliandum Achillem multos misisse
                        et nunc nihil aliud cordi esse. Ac mox Vlixem atque ipsum Aiacem orare,
                        susciperent negotium atque ad eum nomine omnium irent, maxime quod Aiax
                        cognatione fretus impetraturus veniam facilius credebatur. Igitur his operam
                        suam pollicentibus iturum se una Diomedes sponte ait. </p>
                </div>
                <div type="cap" n="49">
                    <p>His actis Agamemnon adferre hostiam lictores iubet ac mox sublata super
                        terram, cum duo, quibus imperatum erat, suspensam retinerent, gladium vagina
                        educit eoque bifariam excisam hostiam in conspectu, uti diviserat, collocat.
                        Dein ferrum sanguine oblitum manu retinens inter utramque sacri partem
                        medius vadit. Interim Patroclus cognito quod parabatur in consilium
                        supervenit. At rex sicut supra diximus transgressus ad postremum iurat
                        inviolatam a se in eum diem Hippodamiam mansisse; neque cupiditate ulla aut
                        desiderio lapsum, sed ira, qua plurima mala conficiuntur, eo usque
                        processisse. His addit cupere se praeterea, si ipsi etiam videretur,
                        filiarum, quae ei cordi esset, in matrimonium dare decimamque regni omnis ac
                        talenta quinquaginta doti adiungit. Quae ubi accepere qui in consilio erant,
                        admirari magnificentiam regis maximeque Patroclus, qui cum oblatione
                        tantarum opum, tum praecipue laetus, quod intacta Hippodamia adfirmaretur,
                        ad Achillem venit eique universa gesta atque acta refert. </p>
                </div>
                <div type="cap" n="50">
                    <p>Dein ubi rex ea, quae audierat, volutare animo ac deliberare secum ipse
                        occepit, supervenit cum supradictis Aiax. Tum ingressos eos ac iam benigne
                        salutatos sedere hortatur iuxtaque se Aiacem. Qui tempus loquendi nactus
                        familiariter et ob id liberius incusare atque increpare, quod in magnis
                        discriminibus suorum nihil iracundiae remiserit, potueritque cladem
                        exercitus perpeti, cum eum multi amici, plurimi etiam adfinium obvoluti
                        genibus deprecarentur. Post quem Vlixes illa quidem deorum esse ait, eorum
                        autem, quae in consilio acta essent, ordine exposito, quae etiam Agamemnon
                        pollicitus quaeque iurasset, ad postremum orat, ne preces omnium neve
                        oblatas nuptias aspernaretur; moxque eorum omnium, quae una offerebantur,
                        enumerationem facit. </p>
                </div>
                <div type="cap" n="51">
                    <p>Tunc Achilles longam exorsus orationem primum omnium acta gestaque sua
                        exponere. Ac dein admonere, quantas aerumnas pro utilitate omnium
                        pertulerit, quas civitates adgressus ceperit cunctis interim requiescentibus
                        ipse anxius ac dies noctesque bello intentus et, cum neque militibus suis
                        neque sibi ipse parceret, asportatas nihilominus praedas in commune solitum
                        redigere. Pro quis solum omnium se electum, qui tam insigni iniuria
                        dehonestaretur, solum ita contemptum, a quo Hippodamia tot laborum pretium
                        per dedecus abstraheretur neque in ea culpa solum esse Agamemnonem sed
                        maxime ceteros Graecos, qui immemores benificiorum contumeliam suam silentio
                        praeterierint. Postquam finem loquendi fecit, Diomedes: "Praeterita, ait,
                        omittenda sunt neque oportet prudentem meminisse transactorum, quando ea,
                        etsi maxime cupias, nequeas revocare." Interea Phoenix et cum eo Patroclus
                        circumstantes genas atque omnem vultum iuvenis, manus adosculari, contingere
                        genua, rediret in gratiam atque animos remitteret cum propter praesentes,
                        qui eum oratum venissent, tum praecipue ob bene de se meritum reliquum
                        exercitum. </p>
                </div>
                <div type="cap" n="52">
                    <p>Igitur Achilles praesentia talium virorum praecibus familiarium ac
                        recordatione innoxii exercitus tandem flexus ad postremum facturum se quae
                        vellent respondit. Dein hortatu Aiacis tum primum post malam iracundiam
                        Graecis mixtus consilium ingreditur atque ab Agamemnone regio more
                        salutatur. Interea reliquis ducibus favorem attollentibus gaudio laetitiaque
                        cuncta completa sunt. Igitur Agamemnon manum Achillis retentans eumque et
                        reliquos duces ad cenam deducit. Ac paulo post inter epulas, cum laeti inter
                        se invitarent, rex Patroclum quaesiit, ut Hippodamiam cum ornamentis, quae
                        dederat, ad tentoria Achillis deduceret; isque libens mandata efficit.
                        Ceterum per id tempus hiemis saepe Graeci atque Troiani singuli pluresve, ut
                        fors evenerat, inter se sine ullo metu in luco Thymbraei Apollinis
                        miscebantur.</p>
                </div>
            </div>
            <div type="lib" n="III">
                <head>LIBER TERTIVS</head>
                <div type="cap" n="1">
                    <p>Interim per totam hiemem dilato condicionibus in tempus bello Graeci cuncta,
                        quae in tali otio militia exposcebat, intenti animo summis studiis
                        festinabant. Namque pro vallo multitudo universa variis bellandi generibus
                        per duces populosque instructa et ob id more optimo diversis ad officia sua
                        quibusque, hinc iaculis hastarum vice fabricatis neque ponderis aut mensurae
                        inferioribus, et quibus ea non erant praeustis sudibus, illinc sagittis
                        certantes inter se invicem ad multum diem exercere, alii saxis utebantur.
                        Sed inter sagittarios maxime anteibant Vlixes, Teucer, Meriones, Epios,
                        Menelaus. Neque dubium, quin inter hos tamen praecelleret Philocteta, quippe
                        Herculis sagittarum dominus et destinata feriundi arte mirabilis. At Troiani
                        cum auxiliaribus laxiores militia neque circa exercitum solliciti socordius
                        agitare ac saepe sine ullo insidiarum metu hi aut illi multis immolationibus
                        Thymbraeo Apollini supplicabant. Isdem fere diebus nuntius adportatur
                        universas prope Asiae civitates descivisse a Priamo atque eius amicitiam
                        execrari. Namque facinoris exemplo suspectis iam per universos populos
                        gentesque circa hospitium omnibus, simul quia omnibus proeliis Graecos
                        victores cognitum et eversio multarum in ea regione civitatum in animis
                        haeserat et ad postremum grave odium filiorum regnique eius incesserat. </p>
                </div>
                <div type="cap" n="2">
                    <p>At apud Troiam forte quadam die Hecuba supplicante Apollini Achilles
                        adveniens visere cerimoniarium morem cum paucis comitibus supervenit. Erant
                        praeterea cum Hecuba matronae plurimae, coniuges principalium filiorumque
                        eius, partim honorem atque obsequium reginae tribuentes, reliquae tali
                        obtentu pro se quaeque rogaturae supplicabant. Etiam Hecubae filiae nondum
                        nuptae Polyxena et Cassandra, Minervae atque Apollinis, antistites novo ac
                        barbaro redimitae ornatu effusis hinc atque inde crinibus precabantur
                        suggerente sibi Polyxena apparatum sacri eius. Ac tum forte Achilles versis
                        in Polyxenam oculis pulchritudine virginis capitur. Auctoque in horas
                        desiderio, ubi animus non lenitur, ad naves discedit. Sed ubi dies pauci
                        fluxere et amor magis ingravescit, accito Automedonte aperit ardorem animi;
                        ad postremum quaesiit, uti ad Hectorem virginis causa iret. Hector vero
                        daturum se in matrimonium sororem mandat, si sibi universum exercitum
                        proderet. </p>
                </div>
                <div type="cap" n="3">
                    <p>Dein Achilles soluturum se omne bellum pro Polyxena tradita pollicetur. Tum
                        Hector: aut proditionem ab eo confirmandam, aut filios Plisthenis atque
                        Aiacem interficiendos, alias de tali negotio nihil se auditurum. Ea ubi
                        Achilles accepit, ira concitus exclamat: se, cum primum tempus bellandi
                        foret, primo proelio interempturum. Dein animi iactatione saucius huc atque
                        illuc oberrans interdum tamen, quatenus praesenti negotio utendum esset,
                        consultare. At ubi eum Automedon iactari animo atque in dies magis magisque
                        aestuare desiderio ac pernoctare extra tentoria animadvertit, veritus, ne
                        quid adversum se aut in supradictos reges moliretur, Patroclo atque Aiaci
                        rem cunctam aperit. Hique dissimulato quod audierant cum rege commorantur.
                        Ac forte quodam tempore recordatus sui convocatis Agamennone et Menelao
                        negotium, ut gestum erat, desideriumque animi aperit: a quis omnibus ut bono
                        animo ageret respondetur, brevi quippe dominum eum fore eius, quam
                        deprecando non impetraverit. Quae res eo habere fidem videbatur, quoniam iam
                        summa rerum Troianarum prope occasum erat. Omnes namque Asiae civitates
                        execratae amicitiam Priamidarum ultro nobis auxilium societatemque belli
                        offerebant. Quis ab ducibus nostris benigne respondebatur: satis sibi esse
                        praesentium copiarum neque auxiliorum egere, amicitiam sane, quam offerent,
                        ultro suscipere voluntatemque erorum fore gratam omnibus. Scilicet quia
                        fluxa fides et animi parum spectati neque tam subita mutatio sine dolo
                        credebatur. </p>
                </div>
                <div type="cap" n="4">
                    <p>Iamque exactis hibernis mensibus ver coeperat, cum Grai edicto prius, uti
                        omnia miles in armis esset, mox signo belli edito exercitum in campis
                        productum ordinant; neque ea a Troianis segnius agebantur. Igitur ubi
                        utrimque instructae acies adversum processere atque infra teli iactum ventum
                        est, cohortati suos quisque manus conserunt in medio locatis equitibus et ob
                        id primis congressis. Tumque primum reges nostri atque hostium ascensis
                        curribus bellum ineunt adscito sibi quisque auriga ad regendos equos. Sed
                        primus omnium Diomedes invectus Pyraechmem, regem Paeonum, hasta fronte
                        ictum interficit, dein ceteros, quos ob virtutem rex secum stipatores
                        habuerat, conglobatos inter se atque ausos resistere partim telo eminus
                        fundit, alios curru per medios concito humi obterit. Dein Idomeneus adhibito
                        equis Merione Acamanta Thracum regem deicit, ruentique telo occurrit atque
                        ita interficit. Sed ubi Hector situs in parte alia medios suorum fundi
                        accipit, dispositis satis strenuis, ubi pugnabat, accurrit auxilio
                        laborantibus Glaucum secum ac Deiphobum et Polydamanta habens. Neque dubium,
                        quin deleta a praedictis regibus ea pars hostium foret, ni adventu suo
                        Hector nostrosque ulterius progredi ac suos fugere cohibuisset. Ita Graeci
                        prohibiti caede reliquorum represso gradu adversum eos, qui supervenerant,
                        constitere. </p>
                </div>
                <div type="cap" n="5">
                    <p>Ac mox cognito per universum exercitum proelio in ea parte reliqui duces
                        confirmati, ubi quisque pugnaverat, undique eo confluunt. Densatur utrimque
                        acies et proelium renovatum est. Igitur Hector ubi plurimos suorum adesse et
                        satis tutum se intellegit, tollit animos. Dein clamore magno singulos suorum
                        nomine appellans confidentius in hostem pugnare hortatur; ac progressus
                        intra aciem Diorem et Polyxenum Alios satis impigre pugnantes vulnerat. At
                        ubi eum Achilles ita in hostem promptum animadvertit, simul subvenire his,
                        quos adversum bellabat, cupiens et memor paulo ante repulsae in Polyxena
                        contra tendit; progressusque in medio Pylaemenem Paphlagonum regem
                        impedimento sibi oppositum comminus fundit non alienum sanguinis
                        Priamidarum. Perhibebatur quippe hic etiam ex his, qui a Phineo Agenoris
                        originem propriam memoria repetebant, a quo etiam Olizonen genitam, postquam
                        adoleverit deductam in matrimonium Dardani. </p>
                </div>
                <div type="cap" n="6">
                    <p>Ceterum Hector postquam ad se agmine infesto tendi videt, causas odii
                        recordatus non ulterius impetum viri experiri ausus ex acie subterfugit.
                        Tumque Achilles insecutus quantum acies hostium patiebatur, ad postremum
                        iaculatus aurigam eius interfecit, postquam Hector per aliam partem relicto
                        curru aufugerat. Dein ereptum sibi e manibus inimicissimum omnium dolens
                        rursus vehementius saevire extractoque ex corpore aurigae iaculo fundere
                        obvios ac prostratos, cum alios invaderet, desuper proculcans obterere.
                        Inter quae tam trepida cunctis fugientibus Helenus quaesitum ex occulto
                        vulneri locum ubi nactus est, manum Achillis procul atque improvisus sagitta
                        transfigit. Ita vir egregius bellandi, cuius adventu territus fugatusque
                        Hector, multi mortales cum ducibus extincti, clam atque ex occulto
                        vulneratus eo die finem bellandi fecit. </p>
                </div>
                <div type="cap" n="7">
                    <p>Interim Agamemnon et cum eo Aiaces duo inter ceteram stragem ignotorum nacti
                        plurimos Priami filiorum interficiunt, atque Agamemnon Aesacum cum Deiopite,
                        Archemachum, Laudocum et Philenorem, Aiax Oilei et Telamonius Mylium,
                        Astynoum, Doryclum, Hippothoum atque Hippodamanta. At in alia belli parte
                        Patroclus et Lycius Sarpedon locati in cornibus nullis propinquorum
                        praesentibus signo inter se dato solitarii certaminis extra aciem
                        processere, moxque telis adversum iactis, ubi uterque intactus est, curru
                        desiliunt atque arreptis gladiis pergunt obviam. Iamque crebris adversum se
                        ictibus congressi, neque vulneratus quisquam, multum diei consumpserant, cum
                        Patroclus amplius audendum ratus colligit sese in arma et cautius contectus
                        ingressusque hostem complectitur, manu dextra poplitem succidens,quo vulnere
                        debilitatum atque exsectis nervis invalidum propulsat corpore ruentemque
                        interficit. </p>
                </div>
                <div type="cap" n="8">
                    <p>Quod ubi animadvertere Troiani, qui iuxta steterant, gemitu magno clamorem
                        tollunt, relictisque ordinibus signo dato arma in Patroclum vertunt,
                        scilicet Sarpedonis interitu publicam cladem rati. At Patroclus praeviso
                        hostium agmine telum positum humi propere rapit compositusque in armis
                        audentius resistit. Tunc ingruentem Deiphobum hasta comminus tibiam ferit
                        atque excedere ex acie coegit interfecto prius Gorgythione fratre eius.
                        Neque multo post adventu Aiacis fusi reliqui, cum interim Hector edoctus
                        quae acciderant, supervenit ac mox conversam suorum aciem pro tempore
                        restituit increpatis ducibus ac plerisque ex fuga reductis. Ita praesentia
                        eius animi tolluntur et proelium incenditur. Tum vero inclitis ex utraque
                        parte ducibus confirmato exercitu confligunt acies, nunc hinc, nunc inde
                        cedentibus instantes et, ubi acies nutaverat, praesidiis accurrentibus.
                        Interea utriusque exercitus cadunt plurimi neque fortuna belli mutatur. Sed
                        postquam miles per multum diem bello intentus magis magisque fatigabatur et
                        diei vesper erat, utrisque cupientibus pugna decessum. </p>
                </div>
                <div type="cap" n="9">
                    <p>Tum apud Troiam circa Sarpedonis cadaver cunctis deflentibus ac praecipue
                        feminis luctu atque gemitu omnia completa sunt, quis non alii casus
                        acerbissimi, ne interitus quidem Priamidarum, prae desiderio eius cordi
                        insederant. Tantum in eo viro praesidium et interfecto spes ablata
                        credebatur. At Graeci in castra regressi primum omnium Achillem revisunt
                        eumque de vulnere percontati, ubi sine dolore agere vident, laeti ad
                        postremum narrare occipiunt Patrocli facta fortia, dein reliquos, qui
                        vulnerati erant, per ordinem circumeunt; ita inspectatis omnibus ad tentoria
                        sua quisque digreditur. Interim Achilles regressum Patroclum extollere
                        laudibus, dein monere, uti reliquo quoque bello memor rerum, quas gesserat,
                        hostibus vehementius ingrueret. Hoc modo nox consumitur. At lucis principio
                        corpora suorum quisque collecta igni cremant, dein sepeliunt. Sed postquam
                        dies aliquot triti et vulnerati convaluerant, arma expedire et producere
                        militem placet. </p>
                </div>
                <div type="cap" n="10">
                    <p>Sed barbari more pessimo nec quicquam compositum, nihil aliud quam turbata
                        atque insidiosa cupientes clam atque ante tempus egressi proelium
                        praevertere. Tuncque effusi ruinae modo clamorem inconditum simul et tela in
                        hostes coniciunt semermes etiam tum atque incompositos. Caesi itaque
                        nostrorum multi, in quis Arcesilaus Boeotius et Schedius Crissaeorum uterque
                        duces optimi; ceterum vulnerata pars maxima, Meges etiam et Agapenor, alter
                        Echinadibus imperator, Agapenor Arcadiae. Inter quae tam foeda tanta
                        inclinatione rerum Patroclus fortunam belli vincere adgressus, dum hortatur
                        suos simul atque instat hostibus promptiore quam bellandi mos est, telo
                        Euphorbi ictus ruit. Statimque Hector advolans opprimit ac desuper
                        vulneribus multis fodit; moxque enititur abstrahere proelio, scilicet
                        insolentia gentis suae inludere cupiens per universa genera dehonestamenti.
                        Quod ubi Aiaci cognitum est, relicto ubi pugnaverat propere accurrit, iamque
                        eripere cadaver occipientem proturbat hasta. Interim Euphorbus a Menelao et
                        Aiace altero summo studio circumventus scilicet auctor interempti ducis
                        morte poenas luit. Deinde occipiente vespera proelium dirimitur male et cum
                        dedecore plurimis nostrorum interfectis. </p>
                </div>
                <div type="cap" n="11">
                    <p>Sed postquam reductae utrimque acies et iam in tuto miles noster erat, cuncti
                        reges Achillem conveniunt deformatum iam lacrimis atque omni supplicio
                        lamentandi. Qui modo prostratus humi, nunc cadaveri superiacens adeo
                        reliquorum animos pertemptaverat, ut Aiax etiam, qui solandi causa
                        adstiterat, nihil luctui remitteret. Nec Patrocli tantum mors gemitum illum
                        cunctis incusserat, sed praecipue recordatio vulnerum per loca corporis
                        pudibunda, quod exemplum pessimum per mortales tum primum proditum est
                        numquam antea a Graecis solitum. Igitur reges multis precibus atque omni
                        consolationis modo tandem Achillem flexum humo erigunt. Dein Patrocli corpus
                        elutum mox veste circumtegitur maxime ob tegenda vulnera, quae multimodis
                        impressa haud sine magno gemitu cernebantur. </p>
                </div>
                <div type="cap" n="12">
                    <p>His actis monet, uti custodes vigilias agere curarent, ne qua hostes detentis
                        circa funus nostris more solito inruerent. Ita per distributionem officia
                        sua quisque procurantes igni plurimo in armis pernoctant. At lucis principio
                        placet, uti ex omni ducum numero quinque in montem Idam vaderent silvam
                        caesum, qua Patroclus cremaretur, decretum quippe ab omnibus erat, funus
                        eius publice uti curaretur. Iere igitur Ialmenus, Ascalaphus, Epios et cum
                        Merione Aiax alter. Moxque Vlixes et Diomedes busto locum dimetiuntur
                        quinque hastarum longitudine totidemque in transversum. Advecta deinde ligni
                        copia bustum extruitur impositumque desuper cadaver igni supposito cremant
                        exornatum iam decore omni pretiosae vestis; id namque Hippodamia et Diomedea
                        curaverant, quarum Diomedea nimium iuveni et omni affectu dilecta fuerat.
                    </p>
                </div>
                <div type="cap" n="13">
                    <p>Ceterum paucis post diebus refectis ex labore vigiliarum ducibus cum luce
                        simul exercitus in campum productus per totum diem in armis agit opperiens
                        barbarorum adventum. Qui muris despectantes postquam nostros paratos proelio
                        vident, eo die certamen distulere. Ita occasu solis Graeci ad naves
                        regressi. At vix principio diei Troiani rati etiam nunc incompositos
                        Graecos, armati portis evolant temere et cum audacia, uti antea soliti,
                        instantesque circa vallum certatim tela iaciunt crebra magis quam cum
                        effectu nostris ad evitandos tantum ictus compositis. Igitur ubi ad multum
                        diem barbari intenti iaculis fessi iam neque ita vehementes animadvertuntur,
                        ex parte una nostri erumpunt, incursantesque sinistrum latus fundunt
                        fugantque; neque multo post ex alio abnuentibus iam barbaris ac sine ulla
                        difficultate versis. </p>
                </div>
                <div type="cap" n="14">
                    <p>Ita plurimi barbarorum, ubi vertere terga, foede et vice inbellium ab
                        insequentibus proculcati ad postremum dispereunt, in quis Asius, Hyrtaco
                        genitus, et cum Hippothoo Pylaeus, hi Larisaeis, Asius Sesto regnantes.
                        Eodem die vivi a Diomede capiuntur duodecim, ab Aiace quadraginta. Captus
                        etiam Pisus et Euander Priamidae. In ea pugna Graecorum Guneus interfectus
                        rex Cyphius, vulneratus etiam Idomeneus dux noster. Ceterum ubi Troiani
                        muros ingressi clausere portas et finis instandi factus est, nostri spoliata
                        armis hostilia cadavera adportataque in flumine praecipitant memores paulo
                        ante in Patroclo insolentiae barbarorum; dein captivos omnes, uti quem
                        ceperant, in ordine Achilli offerunt. Isque vino multo sopita iam favilla
                        reliquias in urnam collegerat, decretum quippe animo gerebat, secum in
                        patrium solum uti adveheret vel, si fortuna in se casum mutaret, una atque
                        eadem sepultura cum carissimo sibi omnium contegi. Itaque eos, qui oblati
                        erant, deduci ad bustum, una etiam Priami filios ibique seorsum aliquantum a
                        favilla iugulari iubet, scilicet inferias Patrocli manibus. Ac mox regulos
                        canibus dilaniandos iacit confirmatque se non prius desinere pernoctando
                        humi, quam in auctorem tanti luctus sui sanguine vindicasset. </p>
                </div>
                <div type="cap" n="15">
                    <p>Sed nec multi transacti dies, cum repente nuntiatum Hectorem obviam
                        Penthesileae cum paucis profectum. Quae regina Amazonibus incertum pretio an
                        bellandi cupidine auxiliatum Priamo adventaverat, gens bellatrix et ob id ad
                        finitimos indomita, specie armorum inclita per mortales. Igitur Achilles
                        paucis fidis adiunctis secum insidiatum propere pergit atque hostem securum
                        sui praevortit, tum ingredi flumen occipientem circumvenit. Ita eumque et
                        omnes, qui comites regulo dolum huiusmodi ignoraverant, ex improviso
                        interficit. At quendam filiorum Priami comprehensum mox excisis manibus ad
                        civitatem remittit nuntiatum quae gesta erant ipse cum caede inimicissimi,
                        tum memoria doloris ferox spoliatum armis hostem, mox constrictis in unum
                        pedibus vinculo currui postremo adnectit, dein ubi ascendit ipse,
                        Automedonti imperat, daret lora equis. Ita curru concito per campum, qua
                        maxime visi poterat, praevolat hostem mirandum in modum circumtrahens, genus
                        poenae novum miserandumque. </p>
                </div>
                <div type="cap" n="16">
                    <p>At apud Troiam ubi spolia Hectoris desuper ex muris animadvertere, quae
                        Graeci praecepto regis ante ora hostium praetulerant, et filius Priami
                        praemissus ab Achille rem ut gesta erat disseruit, tantus undique versus per
                        totam civitatem luctus atque clamor editur, ut aves etiam consternatae
                        vocibus alto decidisse crederentur nostris cum insultatione reclamantibus.
                        Ac mox portis ex omni parte urbs clauditur. Foedatur regni habitus atque in
                        modum lugubrem funestumque obducta facies civitatis. Cum sicut in tali
                        nuntio adsolet, repente cursus trepidantium fieret in eundem locum ac statim
                        sine ulla certa ratione per diversum fuga. Nunc planctus crebri, modo urbe
                        tota silentium ex incerto. Inter quae et spes extremas multi credidere cum
                        nocte simul Graecos moenia invasuros excisurosque urbem securos interitu
                        tanti ducis, nonnulli etiam pro confirmato habere Achillem exercitum eum,
                        qui duce Penthesilea Priami rebus auxilio venerat, partibus suorum
                        adiunxisse, postremo omnia adversa hostilia fractas ablatasque opes, nullam
                        salutis spem interempto Hectore in animo habere, quippe is solus omnium in
                        ea civitate adversum tot milia imperatoresque hostium varia, semper victoria
                        certaverat. Cui fama bellandi inclito per gentes numquam tamen vires
                        consilio superfuerant. </p>
                </div>
                <div type="cap" n="17">
                    <p>Interim apud Graecos, ubi Achilles ad naves redit et cadaver Hectoris in ore
                        omnium est, dolor, quem ob Patrocli interitum paulo ante perceperant, nece
                        metuendi hostis et ob id praecipua laetitia circumscribitur. Ac tum
                        universis placet, uti in honorem eius, quoniam abesset hostilis metus,
                        certamen ludis solitum celebraretur. Neque minus tamen reliqui populi, qui
                        non certaturi spectandi gratia convenerant, instructi armis paratique
                        adessent, ne qua scilicet hostis quamvis fractis rebus solito tamen
                        insidiandi more inrueret. Igitur Achilles victorum praemia, quae ei
                        videbantur maxima, statui imperat. Et postquam nihil reliquum erat, reges
                        omnes ad considendum hortatur, ipse medius atque inter eos excelsior. Tum
                        primum quadriiugis equis Eumelus ante omnes victor declaratur, bigarum
                        praemia Diomedes meruit, secundo post eum Menelaus. </p>
                </div>
                <div type="cap" n="18">
                    <p>Ceterum ad certandum qui sagittarum arte maxime praevalebant Meriones atque
                        Vlixes duos erexere malos, quis religatum linum tenuissimum atque ex
                        transverso extentum utriusque capiti adnectebatur, media columba sparto
                        dependebat; eius contingendae certamen maximum. Tum reliquis incassum
                        tendentibus Vlixes cum Merione destinatum confixere. Quibus cum a reliquis
                        favor attolleretur, Philocteta non columbam se, verum id, quo religata
                        esset, sagitta excisurum promittit. Admirantibus deinde difficultatem
                        regibus, fidem promissi non felicius quam sollertius confirmavit; ita
                        dirupto vinculo columba cum maxima populi adclamatione decidit. Praemia
                        certaminis eius Meriones atque Vlixes tulere. Achilles duplici extra ordinem
                        munere Philoctetam donat. </p>
                </div>
                <div type="cap" n="19">
                    <p>Cursu longo certantibus Oilei Aiax victor excipitur, post quem secundus
                        Polypoetes. Duplici campo Machaon, singulari Eurypylus, saltu Tlepolemus,
                        disco Antilochus victores abeunt. Praemia luctandi intacta permansere,
                        quippe Aiax arripiens medium Vlixem deicit, qui ruens pedibus eius
                        circumvertitur, atque ita praepedito obligatoque nixu Aiax paene iam victor
                        ad terram ruit. Caestibus reliquoque manuum certamine idem Aiax Telamonius
                        palman refert. Cursu in armis postremo Diomedes praevaluit. Dein ubi praemia
                        certaminis persoluta sunt, Achilles primum omnium Agamemnoni donum, quod ei
                        honoratissimum videbatur, offert, secundo Nestori, Idomeneo tertio, post
                        quos Podalirio et Machaoni, dein reliquis pro merito ducibus, ad postremum
                        eorum sociis, qui in bello occiderant; hisque mandatum, uti, cum tempus
                        fuisset, domum ad necessarios eorum perferrent. Postquam certandi
                        praemiorumque finis factus et iam diei vesper erat, ad sua quisque tentoria
                        discessere. </p>
                </div>
                <div type="cap" n="20">
                    <p>At lucis principio Priamus lugubri veste miserabile tectus, cui dolor non
                        decus regium, non ullam tanti nominis atque famae speciem reliquam fecerat,
                        manibus vultuque supplicibus ad Achillem venit, quocum Andromacha, non minor
                        quam in Priamo miseratio. Ea quippe deformata multiplici modo Astyanacta,
                        quem nonnulli Scamandrium appellabant, et Laodamanta parvulos admodum filios
                        prae se habens regi adiumentum deprecandi addiderat, qui maeroribus senioque
                        decrepitus filiae Polyxenae umeris innitebatur. Dein sequebatur vehicula
                        plena auri atque argenti pretiosaeque vestis, cum super murum despectantes
                        Troiani comitatum regis oculis prosequerentur. Quo viso repente silentium ex
                        admiratione oritur ac mox reges avidi noscere causas adventus eius procedunt
                        obviam. Priamus ubi ad se tendi videt, protinus in os ruit pulverem
                        reliquaque humi purgamenta capiti aspargens. Dein orat, uti miserati
                        fortunas suas precatores secum ad Achillem veniant. Eius aetatem fortunamque
                        recordatus Nestor dolet, contra Vlixes maledictis insequi et commemorare,
                        quae ad Troiam in consilio ante sumptum bellum ipse adversum legatos
                        dixerat. Ea postquam Achilli nuntiata sunt, per Automedontem eum accersi
                        iubet, ipse retinens gremio urnam cum Patrocli ossibus. </p>
                </div>
                <div type="cap" n="21">
                    <p>Igitur ingressis ducibus nostris cum Priamo rex genua Achilli manibus
                        complexus: "Non tu mihi, inquit, causa huiusce fortunae, sed deorum
                        quispiam, qui postremam aetatem meam, cum misereri deberet, in hasce
                        aerumnas deduxit confectam iam ac defatigatam tantis luctibus filiorum.
                        Quippe hi fisi regno per iuventutem, cum semper cupiditates animi quoquo
                        modo explere gestiunt, ultro sibi mihique perniciem machinati sunt. Neque
                        dubium cuiquam, quin contemptui sit adulescentiae senecta aetas. Quod si
                        interitu meo reliqui huiusmodi facinoribus temperabunt, me quoque, si
                        videtur, exhibeo poenae mortis, cui misero confectoque maeroribus omnes
                        aerumnas, quibus nunc depressus infelicissimum spectaculum mortalibus
                        praebeo, cum hoc exiguo spiritu simul auferes. Adsum en ultro, nihil
                        deprecor, vel si ita cordi est, habe in custodia captivitatis. Neque enim
                        mihi quicquam iam superioris fortunae reliquum est, quippe interfecto
                        Hectore cuncta regni concidere. Sed si iam Graeciae universae ob meorum male
                        consulta satis poenarum filiorum sanguine et meis aerumnis persolvi,
                        miserere aetatis ac deos recordatus retorque animos ad pietatem: concede
                        parvulis saltem non animam parentis, sed cadaver deprecantibus. Veniat in
                        animum recordatio parentis tui omnes curas vigiliasque in te tuamque salutem
                        impendentis. Sed illi quidem cuncta secundum sua vota proveniant longeque
                        aliter neque mei similem senectam degat." </p>
                </div>
                <div type="cap" n="22">
                    <p>Interea dum haec commemorat, paulatim animo deficere ac dissolvi membris,
                        dein obmutescere occipit, quod spectaculum longe miserrimum omnibus, qui tum
                        aderant, dolori fuit. Dein Andromacha parvulos Hectoris filios ante Achillem
                        prosternit, ipsa fletu lamentabili orans, uti sibi cadaver coniugis intueri
                        saltem concederetur. Inter haec tam miseranda Phoenix Priamum sustollere
                        atque uti animum reciperet hortari. Tum rex ubi in aliquantum refovit
                        spiritum, nixis genibus atque utraque manu caput dilanians: "Vbi nunc illa
                        est, ait, quae apud Graecos praecipue erat iusta misericordia? An solum in
                        Priamum circumscribitur?" </p>
                </div>
                <div type="cap" n="23">
                    <p>Iamque omnibus dolore permotis Achilles decuisse ait filios eum suos initio
                        ab eo, quod admiserint, facinore cohibere neque ipsum concedendo tanti
                        delicti participem fieri. Ceterum ante id decennium non ita defessum senecta
                        fuisse, ut suis despectui esset, sed obsedisse animos eorum desiderium rerum
                        alienarum, neque ob mulierem solum unam, sed Atrei atque Pelopis divitiis
                        inhiantes raptum res more incondito perrexisse; pro quis aequissimum esse
                        eiusmodi poenas vel etiam graviores pendere. Namque ad id tempus Graecos
                        secutos morem in bellis optimum, quoscumque hostium pugna conficeret,
                        sepulturae restituere solitos, contra Hectorem supergressum humanitatis
                        modum, Patroclum eripere proelio ausum, scilicet ad inludendum ac foedandum
                        cadaver eius, quod exemplum poenis ac suppliciis eorum eluendum, ut Graeci
                        ac reliquae posthac gentes memores ultionis eius moremque humanae
                        condicionis tuerentur. Non enim Helenae neque Menelai gratia exercitum
                        relictis sedibus parvulisque procul ab domo, cruentum suo hostilique
                        sanguine inter ipsa belli discrimina huiusmodi militiam tolerare, sed cupere
                        dinoscere, barbarine Graecine summa rerum potirentur, quamquam iustam causam
                        fuisse inferendi belli etiam pro muliere. Namque uti ipsi raptu rerum
                        alienarum laetarentur, ita maxime dolori esse his, qui amiserint. Ad haec
                        multa infausta detestandaque imprecari confirmareque se capto Ilio ante
                        omnes tanti admissi poenas sanguine eius expetere, ob quam patria
                        parentibusque carens Patroclum etiam solitudinis suae levamen maximum
                        amiserit. </p>
                </div>
                <div type="cap" n="24">
                    <p>Dein consiliatum cum supradictis ducibus surgit. Quis omnibus una atque eadem
                        sententia est, scilicet uti acceptis quae allata essent corpus exanime
                        concederet. Quod ubi satis placuit, singuli ad sua tentoria discedunt.
                        Moxque Polyxena ingresso Achille obvoluta genibus eius sponte servitium sui
                        pro absolutione cadaveris pollicetur. Quo spectaculo adeo commotus iuvenis,
                        ut, qui inimicissimus ob mortem Patrocli Priamo eiusque regno esset, tum
                        recordatione filii ac parentis ne lacrimis quidem temperaverit. Itaque manu
                        oblata Polyxenam erigit praedicta prius mandataque cura Phoenici super
                        Priamo. Sed rex nil se luctus neque praesentium miseriarum remissurum ait.
                        Tum Achilles confirmare non prius cupitis eius satis futurum quam mutato in
                        melius habitu cibum etiam secum sumeret. Ita rex veritus, ne quae concessa
                        videbantur, ipse recusando impediret, demisse omnia quaeque imperarentur
                        facienda decrevit. </p>
                </div>
                <div type="cap" n="25">
                    <p>Igitur ubi excussus comis pulvis totusque lautus est, mox a iuvene ipseque et
                        qui cum eo venerant,cibo invitantur. Dein ubi satias omnes tenuit, hoc modo
                        Achilles disseruit: "Refer nunc iam mihi, Priame, quid tantum causae fuerit,
                        cur deficientibus quidem vobis in dies copiis militaribus, ingravescentibus
                        autem calamitatibus atque aerumnis Helenam tamen in hodiernum retinendam
                        putetis neque velut contagionem infausti ominis reppuleritis? Quam
                        prodidisse patriam parentesque et, quod indignissimum omnium est, fratres
                        sanctissimas cognoveritis. Namque hi execrati facinus eius ne in militiam
                        quidem nobiscum coniuraverunt, scilicet ne, quam audiri incolumem nollent,
                        ei per se reditum in patriam quaererent. Eam igitur, cum cerneretis malo
                        omnium civitatem intravisse vestram, non eiecistis? Non cum detestationibus
                        extra muros prosecuti estis? Quid illi senes, quorum filios pugna in dies
                        conficit? Nonne adhuc persenserunt eandem causam extitisse tantorum funerum?
                        Itane ergo divinitus vobis eversa mens est, ut nullus in tanta civitate
                        reperiri possit, qui fortunam labentis patriae dolens de pernicie publica
                        cum exitio eius transigat? Ego quidem aetatis tuae contemplatione atque
                        horum precum cadaver restituam neque umquam committam, ut, quod in hostibus
                        reprehenditur crimen malitiae, ipse subeam." </p>
                </div>
                <div type="cap" n="26">
                    <p>Ad ea Priamus renovato fletu quam miserabili non sine decreto divum adversa
                        hominibus inruere ait, deum quippe auctorem singulis mortalibus boni malique
                        esse neque quoad beatum esse licitum sit, cuiusquam in eum vim
                        inimicitiasque procedere. Ceterum se diversi partus quinquaginta filiorum
                        patrem beatissimum regum omnium habitum ad postremum Alexandri natalem diem,
                        quem evitari ne dis quidem praecinentibus potuisse. Namque Hecubam foetu eo
                        gravidam facem per quietem edidisse visam, cuius ignibus conflagravisse Idam
                        ac mox continuante flamma deorum delubra concremari omnemque demum ad
                        cineres conlapsam civitatem intactis inviolatisque Antenoris et Anchisae
                        domibus. Quae denuntiata cum ad perniciem publicam expectare aruspices
                        praecinerent, inter necandum editum partum placuisse. Sed Hecubam more
                        femineae miserationis clam alendum pastoribus in Idam tradidisse. Eum iam
                        adultum, cum res palam esset, ne hostem quidem quamvis saevissimum, ut
                        interficeret, pati potuisse, tantae scilicet fuisse eum pulchritudinis atque
                        formae. Quem coniugio deinde Oenonae iunctum cupidinem cepisse visendi
                        regiones atque regna procul posita. Eo itinere abductam Helenam urgente
                        atque instigante quodam numine cunctorum civium animis, sibi etiam laetitiae
                        fuisse, neque cuiquam, cum orbari se filio aliove consanguineo cerneret, non
                        acceptam tamen, solo omnium adversante Antenore, qui initio post Alexandri
                        reditum filium suum Glaucum, quod eius comitatum secutus erat, abdicandum a
                        penatibus suis decreverit, vir domi belloque prudentissimus. Ceterum sibi,
                        quoniam ita res ruerent, optatissimum adpropinquare naturae finem omissis
                        iam regni gubernaculis atque cura; tantum se in Hecubae filiarumque
                        recordatione cruciari, quas post excidium patriae captivas incertum cuius
                        domini fastus manerent. </p>
                </div>
                <div type="cap" n="27">
                    <p>Dein omnia, quae ad redimendum filium advectaverat, ante conspectum iuvenis
                        exponi imperat. Ex quis quicquid auri atque argenti fuit tolli Achilles
                        iubet, vestis etiam quod ei visum est; reliquis in unum collectis Polyxenam
                        donat et cadaver tradidit. Quo recepto rex in gratiamne impetrati funeris an
                        si quid Troiae accideret securus iam filiae, amplexus Achillis genua orat,
                        uti Polyxenam suscipiat sibique habeat. Super qua iuvenis aliud tempus atque
                        alium locum tractatumque foro respondit; interim cum eo reverti iubet. Ita
                        Priamus recepto Hectoris cadavere ascensoque vehiculo cum his, qui se
                        comitati erant, ad Troiam redit.</p>
                </div>
            </div>
            <div type="lib" n="IV">
                <head>LIBER QVARTVS</head>
                <div type="cap" n="1">
                    <p>Sed postquam Troianis palam est regem perfecto negotio inviolatum atque
                        integro comitatu regredi, admirati laudantesque Graeciae pietatem ad caelum
                        ferunt, quippe quis animo ita haeserat nulla spe impetrandi cadaveris
                        ipsumque et qui cum eo fuissent retineri ab Graecis, maxime ob Helenae, quae
                        non remitteretur, recordationem. Ceterum viso Hectoris funere cuncti cives
                        sociique adcurrentes fletum tollunt, divellentes comam foedantesque ora
                        laniatibus, neque in tanta populi multitudine quisquam in se virtutis aut
                        spei bonae fiduciam credere illo interfecto, qui inclita per gentes fama
                        rerum militarium, in pace etiam praeclara pudicitia, ex qua haud minorem
                        quam reliquis artibus gloriam adeptus erat. Interea sepelivere eum haud
                        longe a tumulo Ili regis quondam. Dein exorto quam maximo ululatu postrema
                        funeri peragunt, hinc feminis cum Hecuba deflentibus, hinc reclamantibus
                        Troianis viris et ad postremum sociorum gentibus. Quae per dies decem
                        concessa bellandi requie ab ortu solis ad usque vesperam per Troianos gesta
                        nullo usquam remisso lugendi officio. </p>
                </div>
                <div type="cap" n="2">
                    <p>Interim per eosdem dies Penthesilea, de qua ante memoravimus, cum magna
                        Amazonum manu reliquisque ex finitimo populis supervenit. Quae postquam
                        interemptum Hectorem cognovit, perculsa morte eius regredi domum cupiens ad
                        postremum multo auro atque argento ab Alexandro inlecta ibidem opperiri
                        decreverat. Dein exactis aliquot diebus copias suas armis instruit. At
                        seorsum ab Troianis ipsa suis modo bellatoribus satis fidens in pugnam
                        pergit: cornu dextro sagittariis, altero peditibus instructo, medios equites
                        collocat; in quis ipsa. Contra ab nostris ita occursum, ut sagittariis
                        Menelaus atque Vlixes et cum Teucro Meriones, peditibus Aiaces duo,
                        Diomedes, Agamemnon, Tlepolemus et cum Ialmeno Ascalaphus opponerentur, in
                        equites ab Achille et reliquis ducibus pugnaretur. Hoc modo instructo
                        utrimque exercitu conflixere acies. Cadunt sagittis reginae plurimi neque ab
                        Teucro secus bellatum. Interim Aiaces et qui cum his erant pedites, contra
                        quos steterant, caedere ac restantes detrudere umbonibus, moxque repulsos
                        obtruncare. Neque, quoad deletae peditum copiae, finis fit. </p>
                </div>
                <div type="cap" n="3">
                    <p>Achilles inter equitum turmas Penthesileam nactus hasta petit, neque
                        difficilius quam feminam equo deturbat manu comprehendens comam atque ita
                        graviter vulneratam detrahens. Quod ubi visum est, tum vero nullam apem in
                        armis rati fugam faciunt. Clausisque civitatis portis nostri reliquos, quos
                        fuga bello exemerat, insecuti obtruncant, feminis tamen abstinentes manus
                        parcentesque sexui. Dein uti quisque victor, interfectis quos adversum
                        ierant, regrediebatur, Penthesileam visere seminecem etiam nunc admirarique
                        audaciam. Ita brevi ab omnibus in eundem locum concursum placitumque, uti,
                        quoniam naturae sexusque condicionem superare ausa esset, in fluvium reliquo
                        adhuc ad persentiendum spiritu aut canibus dilanianda iaceretur. Achilles
                        interfectam eam sepelire cupiens mox a Diomede prohibitus est. Is namque
                        percontatus circumstantes, quidnam de ea faciendum esset, consensu omnium
                        pedibus adtractam in Scamandrum praecipitat, scilicet poenam postremae
                        desperationis atque amentiae. Hoc modo Amazonum regina deletis copiis,
                        quibuscum auxiliatum Priamo venerat, ad postremum ipsa spectaculum dignum
                        moribus suis praebuit. </p>
                </div>
                <div type="cap" n="4">
                    <p>At sequenti die Memnon, Tithoni atque Aurorae filius, ingentibus Indorum
                        atque Aethiopum copiis supervenit, magna fama, quippe in unum multis milibus
                        armatis vario genere spes etiam votaque de se Priami superaverat. Namque
                        omnia circum Troiam et ultra, quae visi poterant, viris atque equis repleta
                        splendore insignium refulgebant. Eos omnes iugis Caucasi montis ad Troiam
                        duxit, reliquos neque numero inferiores imposito Phala duce atque rectore
                        mari misit. Qui adpulsi Rhodum, ubi animadvertere insulam Graecis sociam,
                        veriti, ne re cognita incenderentur naves, ibidem opperiebantur; ac mox
                        divisi in Camirum et Ialysum, urbes opulentas. Neque multo post Rhodii
                        Phalam incusare, quod paulo ante eversa ab Alexandro Sidona, patria sua,
                        auxilium ei, a quo laesus sit, ferre cuperet. Quo animos exercitus
                        permoverent, confirmare haud dissimiles barbarorum videri eos, qui tam
                        indignum facinus defenderent. Multa praeterea, quae accensura vulgum et pro
                        se factura essent, disserere. Quae res haud frustra fuit. Phoenices namque,
                        qui in eo exercitu plurimi aderant, permoti querelis Rhodiorum an cupidine
                        diripiendarum rerum, quas secum advexerant, Phalam lapidibus insecuti necant
                        distributique per supradictas urbes aurum ac reliqua praedae inter se
                        dispertiunt. </p>
                </div>
                <div type="cap" n="5">
                    <p>Interim exercitus, qui cum Memnone venerat, positis per locos patulos castris
                        —nam intra moenia haud facile tanta vis hominum retineri poterat —diversi
                        suo quisque genere exercebantur. Neque in eadem arte simplex atque idem
                        modus, sed ut quemque regionis suae mos adsuefecerat, ita telis aliis in
                        alium modum formatis, scutorum etiam et galearum multiformi specie horrendam
                        belli faciem praebuerant. At ubi triti aliquot dies et miles bellum cupit,
                        simul cum luce exercitus omnis signo dato in proelium ducitur cumque his
                        Troiani et qui intra moenia socii fuerant. At contra Graeci instructi pro
                        tempore opperiri, debilitati aliquantum animos metu ingentis atque incogniti
                        hostis. Igitur ubi intra teli iactum ventum est, tum vero barbari clamore
                        ingenti ac dissono ruinae in modum inrumpunt, nostri confirmati inter se
                        satis impigre vim hostium sustentavere. Sed postquam acies renovatae atque
                        in ordinem reformatae sunt et iaci hinc atque inde tela coepere, cadunt
                        utriusque exercitus plurimi, neque finis fit, quoad Memnon curru vectus
                        adhibito secum fortissimo quoque medios Graecorum invadit, primum quemque
                        obvium fundens aut debilitans. Ita iam plurimis nostrorum interfectis duces,
                        ubi fortuna belli eversa neque spes reliqua nisi in fuga est, victoriam
                        concessere. Eo die incensae deletaeque naves omnes forent, ni nox, perfugium
                        laborantium, ingruentes hostes ab incepto cohibuisset. Tanta in Memnone
                        bellandi vis peritiaque et nostris adversae res. </p>
                </div>
                <div type="cap" n="6">
                    <p>Igitur Graeci, postquam requies est, perculsi inter se ac summae rerum
                        diffidentes per universam noctem quos in bello amiserant sepelivere. Dein
                        consilium futuri certaminis adversum Memnonem ineunt; ac placet sorte eligi
                        nomen ducis cum eo bellaturi. Tunc Agamemnon Menelaum excipit, Vlixem,
                        Idomeneum; reliquorum sors agi coepta Aiacem Telamonium votis omnium
                        deligit. Ita refectis cibo corporibus reliquum noctis cum quiete transigunt.
                        At lucis principio armati instructique pro negotio egrediuntur. Neque
                        segnius a Memnone actum, cum quo Troiani omnes. Ita hinc atque inde ordinato
                        exercitu proelium initum. Plurimi utriusque partis, ut in tali certamine,
                        cadunt aut icti graviter proelio decedunt. In quo bello Antilochus Nestoris
                        obvius forte Memnoni interficitur. Moxque Aiax, ubi tempus visum est, inter
                        utramque aciem progressus lacessit regem, praedicto prius Vlixi et Idomeneo,
                        ab ceteris uti se defenderent. Igitur Memnon ubi ad se tendi videt, curru
                        desilit confligitque pedes cum Aiace magno utriusque partis metu atque
                        expectatione, cum dux noster summa vi umbonem scuti eius telo in aliquantum
                        foratum gravis atque summis viribus ingruens impulit vertitque in latus. Quo
                        viso regis comites adcurrere Aiacem exturbare nitentes. Tum Achilles, ubi
                        barbaris intercedi videt, pergit contra et nudatum scuto hostis iugulum
                        hasta transfigit. </p>
                </div>
                <div type="cap" n="7">
                    <p>Ita praeter spem interfecto Memnone animi hostium commutantur et Graecis
                        aucta fiducia. Iamque Aethiopum versa acie nostri instantes caedunt
                        plurimos. Tum Polydamas renovare proelium cupiens circumventus ad postremum
                        atque ictus inguina ab Aiace interficitur, Glaucus Antenoris adversum
                        Diomedem adstans Agamemnonis telo cadit. Tum vero cerneres hinc Aethiopas
                        cum Troianis per omnem campum sine ordine atque imperio fugientes
                        multitudine ac festinatione inter se implicari cadere ac mox palantibus
                        equis proculcari, hinc Graecos resumptis animis sequi caedere impeditosque
                        dissolvere atque ita confodere laxatos. Redundant circa muros campi sanguine
                        et omnia, qua hostis intraverat, armis atque cadaveribus completa sunt. In
                        ea pugna Priami filiorum Aretus et Echemmon ab Vlixe interfecti, Dryops,
                        Bias et <unclear/> Chorithan ab Idomeneo, ab Aiace Oilei Ilioneus cum
                        Philenore, itemque Thyestes et Telestes a Diomede, ab Aiace altero Antiphus,
                        Agavus,Agathon atque Glaucus et ab Achille Asteropaeus. Neque prius finis
                        factus, quam Graecos satias et ad postremum fatigatio incessit. </p>
                </div>
                <div type="cap" n="8">
                    <p>At ubi ab nostris in castra recessum est, missi ab Troianis, qui peterent
                        eorum, qui in bello ceciderant, humandi veniam. Collectos suos quisque igni
                        cremant et more patrio sepeliunt seorsum ab ceteris cremato Memnone,cuius
                        reliquias urnae conditas per necessarios regis remisere in patrium solum. At
                        Graeci lautum bene cadaver Anticholi iustisque factis Nestori tradunt eumque
                        orant, ferret animo aequo fortunae bellique adversa. Ita ad postremum
                        corpora sua quisque curantes vino atque epulis per multam noctem Aiacem
                        simulque Achillem laudibus celebrant atque ad caelum ferunt. At apud Troiam,
                        ubi requies funerum est, non iam dolor in casu Memnonis, sed metus summae
                        rerum et desperatio incesserat, cum hinc Sarpedonis interitus, inde secuta
                        paulo post Hectoris clades spes reliquas animis abstulissent neque, quod
                        postremum in Memnone fortuna obtulerat, reliquum iam existeret. Ita
                        confluentibus in unum tot adversis curam omnem exsurgendi omiserant. </p>
                </div>
                <div type="cap" n="9">
                    <p>At post paucos dies Graeci instructi armis processere in campum lacessentes,
                        si auderent, ad bellandum Troianos. Quis dux Alexander cum reliquis
                        fratribus militem ordinat atque adversum pergit. Sed priusquam ferire inter
                        se acies aut iaci tela coepere, barbari desolatis ordinibus fugam faciunt.
                        Caesique eorum plurimi aut in flumen praeceps dati, cum hinc atque inde
                        ingrueret hostis atque undique adempta fuga esset. Capti etiam Lycaon et
                        Troilus Priamidae, quos in medium productos Achilles iugulari iubet
                        indignatus nondum sibi a Priamo super his, quae secum tractaverat, mandatum.
                        Quae ubi animadvertere Troiani, tollunt gemitus et clamore lugubri Troili
                        casum miserandum in modum deflent recordati aetatem eius admodum immaturam,
                        qui in primis pueritiae annis cum verecundia ac probitate, tum praecipue
                        forma corporis amabilis atque acceptus popularibus adolescebat. </p>
                </div>
                <div type="cap" n="10">
                    <p>Deinde transactis paucis diebus solemne Thymbraei Apollinis incessit et
                        requies bellandi per indutias interposita. Tum utroque exercitu sacrificio
                        insistente Priamus tempus nactus Idaeum ad Achillem super Polyxena cum
                        mandatis mittit. Sed ubi Achilles in luco ea, quae inlata erant, cum Idaeo
                        separatim ab aliis recognoscit, cognita re apud naves suspicio alienati
                        ducis et ad postremum indignatio exorta. Namque antea rumorem proditionis
                        ortum clementer per exercitum in verum traxerant. Ob quae simul uti
                        concitatus militis animus leniretur, Aiax cum Diomede et Vlixe ad lucum
                        pergunt hique ante templum resistunt opperientes, si egrederetur, Achillem.
                        Simulque uti rem gestam iuveni referrent, de cetero etiam deterrerent in
                        colloquio clam cum hostibus agere. </p>
                </div>
                <div type="cap" n="11">
                    <p>Interim Alexander compositis iam cum Deiphobo insidiis pugionem cinctus ad
                        Achillem ingreditur confirmator veluti eorum, quae Priamus pollicebatur
                        moxque ad aram, quo ne hostis dolum persentisceret aversusque a duce,
                        adsistit. Dein ubi tempus visum est, Deiphobus amplexus inermem iuvenem
                        quippe in sacro Apollinis nihil hostile metuentem exosculari gratularique
                        super his, quae consensisset, neque ab eo divelli aut omittere, quoad
                        Alexander librato gladio procurrensque adversum hostem per utrumque latus
                        geminato ictu transfigit. At ubi dissolutum vulneribus animadvertere, e
                        parte alia, quam venerant, proruunt, re ita maxima et super vota omnium
                        perfecta, in civitatem recurrunt. Quos visos Vlixes: "Non temere est,
                        inquit, quod hi turbati ac trepidi repente prosiluere." Dein ingressi lucum
                        circumspicientesque universa animadvertunt Achillem stratum humi exsanguem
                        atque etiam tum seminecem. Tum Aiax: "Fuit, inquit, confirmatum ac verum per
                        mortales nullum hominum existere potuisse, qui te vera virtute superaret,
                        sed, ut palam est, tua te inconsulta temeritas prodidit." Dein Achilles
                        extremum adhuc retentans spiritum: "Dolo me atque insidiis, inquit,
                        Deiphobus atque Alexander Polyxenae gratia circumvenere." Tum exspirantem
                        eum duces amplexi cum magno gemitu atque exosculati postremum salutant.
                        Denique Aiax exanimem iam umeris sublatum e luco effert. </p>
                </div>
                <div type="cap" n="12">
                    <p>Quod ubi animadvertere Troiani, omnes simul portis proruunt eripere Achillem
                        nitentes atque auferre intra moenia scilicet more solito inludere cadaveri
                        eius gestientes. Contra Graeci cognita re arreptis armis tendunt adversum,
                        paulatimque omnes copiae productae, ita utrimque certamen brevi adolevit.
                        Aiax tradito his, qui secum fuerant, cadavere eius infensus Asium Dymantis,
                        Hecubae fratrem, quem primum obvium habuit, interficit. Dein plurimos, uti
                        quemque intra telum, ferit, in quis Nastes et Amphimachus reperti Cariae
                        imperitantes. Iamque duces Aiax Oilei et Sthenelus adiuncti multos fundunt
                        atque in fugam cogunt. Quare Troiani caesis suorum plurimis nusquam ullo
                        certo ordine aut spe reliqua resistendi dispersi palantesque ruere ad portas
                        neque usquam nisi in muris salutem credere. Quare magna vis hominum ab
                        insequentibus nostris obtruncantur. </p>
                </div>
                <div type="cap" n="13">
                    <p>Sed ubi clausis portis finis caedendi factus est, Graeci Achillem ad naves
                        referunt. Tuncque deflentibus cunctis ducibus casum tanti viri plurimi
                        militum haud condolere, neque, uti res exposcebat, tristitia commoveri,
                        quippe quis in animo haeserat Achillem saepe consilia prodendi exercitus
                        inisse cum hostibus; ceterum interfecto eo summam militiae orbatam et
                        ademptum spei complurimum, cui viro egregio bellandi ne honestam quidem
                        mortem aut aliter quam in obscuro oppetere licuerit. Igitur propere ex Ida
                        adportata ligni vis multa atque in eodem loco, quo antea Patroclo, bustum
                        extruunt. Dein imposito cadavere subiectoque igni iusta funeri peragunt
                        Aiace praecipue insistente, qui per triduum continuatis vigiliis labore non
                        destitit, quam reliquiae coadunarentur. Solus namque omnium paene ultra
                        virilem modum interitu Achillis consternatus est, quem dilectum praeter
                        ceteros animo summis officiis percoluerat, quippe cum amicissimum et
                        sanguine coniunctum sibi, tum praecipue plurimum virtute ceteros
                        antecedentem. </p>
                </div>
                <div type="cap" n="14">
                    <p>Contra apud Troianos laetitia atque gratulatio cunctos incesserat interfecto
                        quam metuendo hoste; hique Alexandri commentum laudantes ad caelum ferunt,
                        scilicet cum insidiis tantum perfecerit, quantum ne in certamine auderet
                        quidem. Inter quae nuntius Priamo supervenit Eurypylum Telephi ex Mysia
                        adventare, quem rex multis antea inlectum praemiis, ad postremum oblatione
                        desponsae Cassandrae confirmaverat. Sed inter cetera, quae ei pulcherrima
                        miserat, addiderat etiam vitem quandam auro effectam, et ob id per populos
                        memorabilem. Ceterum Eurypylus virtute multis clarus Mysiacis modo
                        Ceteiisque instructus legionibus summa laetitia a Troianis exceptus spes
                        omnes barbaris in melius converterat. </p>
                </div>
                <div type="cap" n="15">
                    <p>Interim Graeci ossa Achillis urna recondita adiunctaque simul Patrocli in
                        Sigeo sepelivere. Cui sepulchrum etiam extruendum ab his, qui in eo loco
                        habebant, mercede Aiax locat indignatus iam de Graecis, quod nihil in his
                        dignum doloris iuxta amissionem tanti herois animadverteret. Per idem tempus
                        Pyrrhus, quem Neoptolemum memorabant, genitus Achille ex Deidamia Lycomedis,
                        superveniens offendit tumulum extructum iam ex parte maxima. Dein
                        percontatus exitum paternae mortis Myrmidonas gentem fortissimam et inclitam
                        bellandi armis atque animis confirmat, impositoque faciendo operi Phoenice
                        ad naves atque ad tentoria parentis vadit. Ibi custodem rerum Achillis
                        Hippodamiam animadvertit. Moxque adventu eius cognito in eundem locum a
                        cunctis ducibus concurritur; hique, uti animum aequum haberet, deprecantur.
                        Quis benigne respondens nec sibi ait ignoratum esse omnia, quae divinitus
                        confierent, forti pectore patienda, neque cuiquam super fatum vivendi
                        concessam legem, turpem namque ac detestandam viris fortibus condicionem
                        senectae, contra imbellibus optabilem. Ceterum sibi eo leviorem dolorem
                        esse, quod non in certamine neque in luce belli Achilles interfectus esset,
                        quo fortiorem ne optasse quidem quemquam existere nunc vel in praeteritum
                        excepto uno illo Hercule. Addit praeterea: solum virum dignum ea tempestate,
                        sub cuius manibus excindi Troiam deceret, neque tamen abnuere, quod
                        imperfectum a patre relictum esset, a se atque a circumstantibus perfici.
                    </p>
                </div>
                <div type="cap" n="16">
                    <p>Postquam finem loquendi fecit, in proximum diem certamen pronuntiatum. Duces
                        omnes, ubi tempus visum est, solito ad Agamemnonem cenatum veniunt, in quis
                        Aiax cum Neoptolemo, Diomedes, Vlixes et Menelaus hique inter se eundem
                        locum cenandi capiunt. Interim inter epulas plurima iuveni patris fortia
                        facinora numerare virtutemque eius commemorando efferre laudibus. Quis
                        Pyrrhus non mediocriter laetus accensusque industria enisurum se omni opere
                        respondit, quo ne indignus patris meritis existeret. Dein ad sua quisque
                        tentoria quietum abeunt. At postero die simul cum luce iuvenis castris
                        egressus offendit Diomedem cum Vlixe. Quos salutatos quid causae foret,
                        hique aiunt interponendam dierum moram ad reficiendos militum eius animos,
                        longo itinere maris torpentibus etiam nunc membris et ob id nequaquam satis
                        firmo nisu, ut solitis viribus agerent. </p>
                </div>
                <div type="cap" n="17">
                    <p>Itaque ex eorum sententia biduum interpositum, quo transacto omnes duces
                        regesque suis quisque militibus instructis exercitum ordinant atque ad
                        pugnam vadunt. In quis Neoptolemus regens medios circum se Myrmidonas
                        statuit atque Aiacem, quem adfinitatis merito parentis loco percolebat.
                        Interim Troiani vehementer moventur, maxime quod suis in dies deficientibus
                        auxiliis novus adversum se miles pararetur cum memorando duce. Tamen
                        Eurypyli hortatu arma capiunt; is namque adiunctis secum regulis copias suas
                        Troianis mixtas porta educit. Atque ita ordinata acie medium sese locat. Tum
                        primum Aeneas parato certamine intra muros manet execratus quippe Alexandri
                        facinus commissum in Apollinem, cuius sacra is praecipue tuebatur. Sed ubi
                        signum bellandi datum est, manus conserunt magna vi utrimque decertantes
                        caduntque plurimi. Interim Eurypylus obvium forte nactus Peneleum proturbat
                        hasta atque interficit; inde multo saevior Nirea adgressus moxque obtruncat.
                        Iamque deturbatis, qui in acie steterant, medios adgrediebatur, cum
                        Neoptolemus re cognita comminus advolat deiectumque curru hostem et ipse
                        desiliens gladio impigre interficit. Tum ablatum propere cadaver atque ad
                        naves iussu eius perlatum. Quod ubi animadvertere barbari, quibus spes omnis
                        in Eurypylo fuerat, sine certo ordine aut rectore fuga proelium deserunt
                        atque ad muros revolant; tum plurimi eorum in fuga interfecti. </p>
                </div>
                <div type="cap" n="18">
                    <p>Igitur postquam fusis hostibus ad naves revertere Graeci, ex consilii
                        sententia Eurypyli cremata ossa atque urnae condita patri remittunt,
                        scilicet memores beneficiorum atque amicitiae. Cremati etiam per suos Nireus
                        atque Peneleus, seorsum singuli. At postero die per Chrysem cognoscitur
                        Helenum Priami fugientem scelus Alexandri apud se in templo agere. Moxque ob
                        id missis Diomede et Vlixe tradidit sese deprecatus prius, uti sibi partem
                        aliquam regionis, in qua reliquam vitam degeret semotam ab aliis
                        concederent. Dein ad naves ductus ubi consilio mixtus est, multa prius
                        locutus non metu, ait, se mortis patriam parentesque deserere, sed deorum
                        coactum aversione, quorum delubra violari ab Alexandro neque se neque Aeneam
                        quisse pati. Qui metuens Graecorum iracundiam apud Antenorem agere senemque
                        parentem. De cuius oraculo imminentia Troianis mala cum cognovisset, ultro
                        supplicem ad eos decurrere. Tunc nostris festinantibus secreta dinoscere,
                        Chryses nutu uti silentium ageretur significat atque Helenum secum abducit.
                        A quo doctus cuncta Graecis uti audierat refert, addit praeterea tempus
                        Troiani excidii idque administris Aenea atque Antenore fore. Tum recordati
                        eorum, quae Calchas edixerat, eadem cuncta congruentiaque animadvertunt.
                    </p>
                </div>
                <div type="cap" n="19">
                    <p>Dein postero die egresso utrimque milite ad bellandum plurimi Troianorum
                        cadunt, sed ex sociis pars maxima. At ubi vehementius ab nostris instatur et
                        omni ope bellum finire in animo est, signo dato dux duci occurrit atque in
                        se proelium convertunt. Tunc Philocteta progressus adversus Alexandrum
                        lacessit, si auderet, sagittario certamine. Ita concessu utriusque partis
                        Vlixes atque Deiphobus spatium certaminis definiunt. Igitur primus Alexander
                        incassum sagittam contendit, dein Philocteta insecutus sinistram manum hosti
                        transfigit, reclamanti per dolorem dextrum oculum perforat ac iam fugientem
                        tertio consecutus vulnere per utrumque pedem traicit fatigatumque ad
                        postremum interficit, quippe Herculis armatus sagittis, quae infectae Hydrae
                        sanguine haud sine exitio corpori figebantur. </p>
                </div>
                <div type="cap" n="20">
                    <p>Quod ubi animadvertere barbari, magna vi inruunt, eripere Alexandrum
                        cupientes, multisque suorum interfectis a Philocteta negotium tamen
                        peragunt, atque in civitatem reportant. Tumque Aiax Telamonius insecutus
                        fugientes ad usque portam pergit. Ibi caesa vis multa hostium, cum
                        festinantibus inter se et singulis evadere inter primos cupientibus magis in
                        ipso aditu multitudine sua detinerentur. Interim multi eorum, qui primi
                        evaserant, super muros siti collecta undique cuiuscemodi saxa super clipeum
                        Aiacis deicere congestamque quam plurimam terram desuper volvere, scilicet
                        ad depellendum hostem. Cum supra modum gravaretur egregius dux, facile scuto
                        decutiens haud segnius imminere. Denique Philocteta eos, qui in muris locati
                        erant, eminus sagittis proturbat multosque interficit. Neque secus ab
                        reliquis in parte alia res gestae. Atque eo die excisa eversaque moenia
                        hostium forent, ni nox iam ingruens nostros ab incepto cohibuisset. Qui ubi
                        ad naves regressi sunt, laeti Philoctetae facinoribus et ob id maximam animo
                        fiduciam gestantes, summo favore ac laudibus ducem celebrant. Qui simul cum
                        luce adiunctis sibi reliquis ducibus in proelium egressus hostes metu sui
                        adeo deterruit, ut vix se moenibus defensarent. </p>
                </div>
                <div type="cap" n="21">
                    <p>Interim Neoptolemus apud tumulum Achillis, postquam in auctorem paternae
                        caedis vindicatum est, initium lugendi sumit, una cum Phoenice atque omni
                        Myrmidonum exercitu comas sepulchro deponit pernoctatque in loco. Per idem
                        tempus filii Antimachi, de quo supra memoravimus, adiuncti Priami rebus ad
                        Helenum veniunt eumque ut ad amicitiam cum suis redeat deprecati, ubi nihil
                        proficiunt, ad suos remeantes Diomedi atque Aiaci alteri itineris medio
                        occurrunt. Ab quis comprehensi perductique ad naves, quinam essent et rem ob
                        quam venerant omnem expediunt. Tum recordati patris eorum et quae adversum
                        legatos dixerit molitusque sit, tradi eos popularibus atque ante conspectum
                        barbarorum produci iubent, dein lapidibus iniectis necari. Interim Alexandri
                        funus per <unclear>partem aliam portae</unclear> ad Oenonem, quae ei ante
                        Helenae raptum nupserat, necessarii sui, uti sepeliretur, perferunt. Sed
                        fertur Oenonem viso cadavere Alexandri adeo commotam, uti amissa mente
                        obstupefieret ac paulatim per maerorem deficiente animo concideret. Atque
                        ita uno eodem funere cum Alexandro contegitur. </p>
                </div>
                <div type="cap" n="22">
                    <p>Ceterum Troiani, ubi hostis muris infestus magis magisque saevit, neque iam
                        resistendi moenibus spes ulterius est aut vires valent, cuncti proceres
                        seditionem adversus Priamum extollunt atque eius regulos. Denique accito
                        Aenea filiisque Antenoris decernunt inter se, uti Helena cum his, quae
                        ablata erant, ad Menelaum duceretur. Quod postquam Deiphobus cognovit,
                        traductam ad se Helenam matrimonio sibi adiungit. Ceterum ingressus
                        consilium Priamus, ubi multa ab Aenea contumeliosa ingesta sunt, ad
                        postremum ex consilii sententia iubet ad Graecos cum mandatis belli
                        deponendi ire Antenorem. Qui ex muris signum ostendens legationis, ubi a
                        nostris recessum est, ad naves venit. Vbi benigne salutatus atque exceptus
                        summum fidei benevolentiaeque erga Graeciam testimonium capit maximeque a
                        Nestore, quod Menelaum insidiis Troianorum appetitum consilio suo atque
                        auxilio filiorum servaverit; pro quis Troia eversa multa praeclara polliceri
                        hortarique, uti dignum memoria pro amicis adversum perfidos moliretur. Tunc
                        longam exorsus orationem semper, ait, principes Troiae poenam ob male
                        consulta divinitus consequi. Dein subiungit Laomedontis adversum Herculem
                        famosa periuria insecutamque eius regni eversionem. Qua tempestate Priamus
                        parvulus admodum atque expers omnium, quae gesta erant, petitu Hesionae
                        regno impositus est. Eum male iam inde desipientem cunctos sanguine et
                        iniuriis insectari solitum, parcum in suo atque appetentem alieni, quo
                        exemplo veluti pessima contagione imbutos filios eius neque sacro neque
                        profano abstinuisse. Ceterum se eadem stirpe, qua Priamum Graecis
                        coniunctum, animo semper ab eo discerni. Hesionam quippe Danai filiam
                        Electram genuisse, ex qua ortus Dardanus Olizonae Phinei iunctus
                        Erichthonium dederit, eius Tros, dein ex eo Ilus, Ganymedes et Cleomestra,
                        ex Cleomestra Assaracus atque ex eo Capys Anchisae pater. Ilum dein Tithonum
                        et Laomedontem genuisse, ex Laomedonte Hicetaonem, Clytium, Lampum,
                        Thymoetem, Bucolionem atque Priamum genitos rursusque ex Cleomestra et
                        Aesyete se genitum. Ceterum Priamum cuncta iura adfinitatis proculcantem
                        magis in suos superbiam atque odium exercuisse. Postquam finem loquendi
                        fecit, postulat, uti, quoniam a senibus legatus pacis missus esset, darent
                        de suo numero, cum quis super tali negotio disceptaret. Electique Agamemnon,
                        Idomeneus, Vlixes atque Diomedes, qui secreto ab aliis proditionem
                        componunt. Praeterea placet, uti Aeneae, si permanere in fide vellet, pars
                        praedae et domus universa eius incolumis, ipsi autem Antenori dimidium
                        bonorum Priami regnumque uni filiorum eius, quem elegisset, concederetur.
                        Vbi satis tractatum visum est, Antenor ad civitatem dimittitur, referens ad
                        suos composita inter se longe alia, in quis, donum Minervae parari a Graecis
                        eosque cum gratia cupere recepta Helena acceptoque auro bellum omittere
                        atque ad suos regredi. Ita composito negotio Antenor traditoque sibi
                        Talthybio, quo res fidem acciperet, ad Troiam venit.</p>
                </div>
            </div>
            <div type="lib" n="V">
                <head>LIBER QVINTVS</head>
                <div type="cap" n="1">
                    <p>Antenore Talthybioque civitatem ingressis cuncti populares sociique cognita
                        re propere concurrunt, cupientes dinoscere, quae apud Graecos actitata
                        essent. Quis Antenor in proximum diem relata differt; atque ita dimisso
                        conventu disceditur. Cum inter epulas Talthybius interesset, filios suos
                        monere Antenor nihil his in vita custodiendum, quam uti antiquissimam
                        ducerent cum Graecis amicitiam, dein singulorum probitatem, fidem atque
                        innocentiam commemorando admiratur. Ita finito convivio quietum disceditur.
                        At lucis principio, omnibus iam in consilio expectantibus audire, si quis
                        modus tantis malis fieret, cum Talthybio ipse venit neque multo post Aeneas,
                        dein Priamus cum residuis regulis. Denique ubi ea, quae a Graecis audierat,
                        dicere iussus est, hoc modo disseruit: </p>
                </div>
                <div type="cap" n="2">
                    <p>"Grave, Troiani principes vosque socii, grave bellum nobis extitisse adversum
                        Graeciam, gravius vero multoque durius, mulieris causa hostes effectos quam
                        amicissimos, qui inde iam a Pelope orti adfinitatis etiam iure nobis
                        coniuncti sunt. Namque si praeterita mala summatim attingere oporteat, en
                        unquam civitas nostra depressa aerumnis ad requiem emersit? Vnquamne nobis
                        defuere fletus aut sociis imminutae calamitates? Quando non amici parentes
                        propinqui filii denique in bello amissi? Et, ut ex me reliquorum luctuum
                        memoriam recenseam, quidnam in Glauco filio toleravi? Cuius interitus,
                        quamquam acerbus mihi, tamen non ita dolori fuit, quam tempus illud, quo
                        adiunctus Alexandro ad raptum Helenae comitatum sui praebuit. Sed
                        praeteritorum satias, futuris saltem parcendum ac consulendum est. Graeci
                        homines custodes fidei ac veritatis, principes benevolentiae atque
                        officiorum. Testis his rebus Priamus, qui ipso strepitu discordiarum fructum
                        tamen misericordiae eorum tulit; neque inferendo bellum quicquam prius
                        temeratum ab his, quam perfidiam in ipsa legatione insidiasque ab nostris
                        experti sunt. In qua re, dico enim quod sentio, Priamus eiusque filii
                        auctores, in his etiam Antimachus, qui recens amissis liberis iniquitatis
                        suae poenas luit. Haec omnia in gratia Helenae gesta, scilicet eius
                        mulieris, quam ne Graeci quidem recipere gestiunt. Retineatur igitur in
                        civitate ea femina, ob quam nulla gens, nulli usquam populi amici aut non
                        infesti huic regno. Nonne sponte supplices, ut recipiant eam, rogabimus? Non
                        omni modo satisfaciemus laesis iam totiens per nos? Non in futurum saltem
                        reconciliabimus tales viros? Ego quidem abibo hinc iam et discedam longius
                        neque committam, ut ulterius intersim malis nostris. Fuit tempus, quo manere
                        in hac civitate iucundum erat; socii, amici, propinquorum salus, patria
                        denique incolumis adtinuere in hunc diem. Contra nunc quid horum non
                        imminutum aut in totum sublatum nobis est? Non feram me cum his morari,
                        quorum opera cuncta mihi cum patria concidere. Et eos quidem, quos in bello
                        fortuna eripuit, utcumque iam sepelivimus concedentibus ultro veniam
                        hostibus, sed postquam deorum arae atque delubra sanguine humano per scelus
                        infecta sunt, hoc etiam amisimus, quippe quis maiora supplicia post mortem
                        carissimorum, quam in amissione subeunda sunt. Quae ne accidant, nunc saltem
                        providete. Auro atque huismodi aliis praemiis redimenda patria est. Multae
                        in hac civitate dites domus, singuli pro facultatibus in medium consulamus,
                        postremo offeratur pro vita hostibus, quod mox interitu nostro ipsorum
                        futurum est. Templorum etiam, si necesse erit, ornamentis pro incolumitate
                        patriae utendum est. Solus suas opes intus custodiat Priamus, solus divitias
                        potiores civibus suis teneat, his etiam, quae cum Helena rapta sunt,
                        incubet, videritque, quem ad finem utendum putet patriae calamitatibus. Nos
                        victi iam sumus malis nostris." </p>
                </div>
                <div type="cap" n="3">
                    <p>Haec atque alia cum lacrimis disserente eo cuncti simul gemitum edunt,
                        tendentes ad caelum manus annuere, tot adversis rebus Priamum singuli vel
                        inter se omnes finem miseriarum deprecantes, ad postremum uno ore patriam
                        redimendam clamant. In quis Priamus dilanians caput fletu quam miserabili
                        non solum iam se ait odio dis, verum suis hostem effectum, quippe cui non
                        amicus antea, non propinquus, non denique civis inveniri posset, qui
                        aerumnis suis ingemesceret. Namque optasse haec non nunc demum, verum vivis
                        Alexandro atque Hectore agi coepta. Sed quoniam praeterita revocare nulli
                        concessum esset, praesentium habendam rationem spemque futuris adhibendam.
                        Se namque omnium, quae haberet, ad redemptionem patriae potestatem dare.
                        Quam rem Antenori agendam permittere. Ceterum se, quoniam odio iam suis
                        esset, abire e conspectu consentientem his, quae inter se decernerent. </p>
                </div>
                <div type="cap" n="4">
                    <p>Tum separato rege placet, uti Antenor ad Graecos redeat exploratum voluntatem
                        certam adiunctusque ei, uti voluerat, Aeneas. Ita composita re disceditur.
                        Sed media ferme nocte Helena clam ad Antenorem venit suspicans tradi se
                        Menelao et ob id iram derelictae domus metuens. Itaque eum orat, uti inter
                        cetera sui quoque apud Graecos commemorationem faceret ac pro se
                        deprecaretur. Ceterum, ut cognitum est, post Alexandri interitum invisa ei
                        apud Troiam fuere omnia desideratusque ad suos reditus. At lucis initio,
                        quibus imperatum erat, ad naves veniunt, decretum civium cunctis narrant.
                        Itaque, cum quis antea, ad confirmanda, quae tempus monebat, secedunt. Ibi
                        cum multa de republica ac summa rerum dissererent, voluntatem quoque Helenae
                        docent veniamque orant et ad postremum confirmant inter se proditionis
                        pactionem. Dein ubi tempus visum est, cum Vlixe et Diomede ad Troiam veniunt
                        cohibito Aiace ab Aenea, scilicet ne qua insidiis opprimeretur talis vir,
                        quem solum barbari non secus quam Achillem metuebant. Igitur postquam duces
                        Graeci in civitate conspecti sunt, cuncti cives tollunt spe animos
                        existimantes finem belli atque discordiarum. Itaque propere senatus habitus,
                        ubi nostris praesentibus decernitur primum omnium Antimachum ex omni Phrygia
                        exulandum, scilicet auctorem tanti mali. Dein super condicione pacis
                        tractari coeptum. </p>
                </div>
                <div type="cap" n="5">
                    <p>Inter quae repente strepitus ex Pergamo, ubi regia Priamo erat, clamorque
                        ingens editur. Qua re turbati, qui in consilio erant, foras prosiliunt,
                        credentes insidias temptatas solito ab regulis; itaque in templum Minervae
                        propere concedunt. At paulo post ex his, qui ex arce descenderant,
                        cognoscitur Alexandri filios, quos ex Helena susceperat, casu camerae
                        extinctos. Hique erant <unclear/> Bunomus, Corythus atque Idaeus. Quare
                        consilio dilato duces nostri ad Antenorem abeunt ibique acceptis epulis
                        pernoctant. Praeterea cognoscunt ab Antenore editum quondam oraculum
                        Troianis maximo exitio civitati fore, si Palladium, quod in tempio Minervae
                        esset, extra moenia tolleretur. Namque id antiquissimum signum caelo lapsum,
                        qua tempestate Ilus templum Minervae extruens prope summum fastigium
                        pervenerat ibique inter opera, cum necdum tegumen superpositium esset, sedem
                        sui occupavisse; idque signum ligno fabrefactum esse. Hortantibus dein
                        nostris, uti secum ad ea omnia eniteretur, facturum se, quae cuperent,
                        respondit. Atque his praedicit publice se in consilio super qualitate eorum,
                        quae postulaturi essent, exertius disserturum, scilicet ne qua suspicio sui
                        apud barbaros oriretur. Ita composito negotio cum luce simul Antenor ac
                        reliqui proceres ad Priamum vadunt, nostri ad naves redeunt. </p>
                </div>
                <div type="cap" n="6">
                    <p>Dein, ubi iusta pueris facta sunt, post diem tertium Idaeus supradictos duces
                        accitum venit. Quis praesentibus Panthus ceterique, quorum consilium
                        praevalebat. Multa disserere atque docere ea, quae antea gesta essent temere
                        et inconsulta, non per se, quippe qui contempti disiectique ab regulis
                        arbitrio alieno agerent. Ceterum quod arma adversus Graecos tulissent, non
                        sponte factum, namque qui sub imperio alieno agerent, expectandum his atque
                        exsequendum esse nutum eius, qui teneat. Ob quae dignum esse Graecos data
                        venia consulere eis, qui semper auctores pacis fuerint. Ceterum a Troianis
                        ob male consulta satis poenarum exactum. Dein multo hinc atque inde habito
                        sermone ad postremum de modo praemiorum agi coeptum. Tum Diomedes quinque
                        milia talentorum auri ac totidem argenti optat, praeterea tritici centena
                        milia; eaque per annos decem. Tum silentio habito a cunctis Antenor non
                        Graecorum more agere eos adversum se ait, sed barbaro, namque quod
                        impossibilia postularent, palam fieri praetextu pacis bellum eos instruere.
                        Ceterum auri tantum atque argenti ne tum quidem, priusquam in auxilia
                        conducta dilaceraretur, civitati fuisse. Quod si permanere in eadem avaritia
                        vellent, superesse Troianis, uti clausis portis incensisque intus deorum
                        aedificiis ad postremum idem sibi cum patria exitium peterent. Contra
                        Diomedes: "Non civitatem vestram consideratum Argis venimus, verum adversum
                        vos dimicaturi, quocirca, sive etiam nunc bellare in animo est, parati
                        Graeci, sive, ut ais, igni dabitis Ilium, non prohibebimus, quippe Graecis
                        affectis iniuria ulcisci hostes suos finis est." Tum Panthus in proximum
                        diem veniam deliberandi orat. Ita nostri ad Antenorem abeunt atque inde in
                        aedem Minervae. </p>
                </div>
                <div type="cap" n="7">
                    <p>Interim cognoscitur in apparatu rerum divinarum portentum ingens, namque aris
                        composita sacrorum consueta mox subiectus ignis non comprehendere neque
                        consumere, uti antea, sed aspernari. Qua re turbati populares, simul uti
                        fidem nuntii noscerent, ad aram Apollinis confluunt. Atque ibi superpositis
                        extorum partibus ubi flamma admota est, repente cuncta, quae inerant,
                        disturbata ad terram decidunt. Quo spectaculo perculsis atque attonitis
                        omnibus subito avis aquila, stridore magno immittit sese atque extorum
                        partem eripit moxque supervolans ad naves Graecorum pergit, ibique raptum
                        omittit. Id vero barbari non iam leve aut in obscuro, sed palam perniciosum
                        credere. Interim Diomedes cum Vlixe dissimulantes, quae gerebantur,
                        obambulare in foro circumspicientes laudantesque praeclara operum civitatis
                        eius. At apud naves auspicio tali monitis omnium animis Calchas, uti bonum
                        animum gererent, hortatur, brevi quippe dominos fore eorum, quae apud Troiam
                        essent. </p>
                </div>
                <div type="cap" n="8">
                    <p>Ceterum Hecuba re cognita placatum deos egreditur ac praecipue Minervam atque
                        Apollinem, quis cum dona multa, tum victimas opimas admovet. Sed in
                        adolendo, quae sacra aris reddebantur, eodem modo restingui ignes ac repente
                        interire visi. Inter quae tam sollicita Cassandra deo plena victimas ad
                        Hectoris tumulum transferri imperat, deos quippe aspernari iam sacrificia
                        indignatos ob commissum paulo ante scelus in Apollinem. Ita tauris, qui
                        immolati erant, ad rogum Hectoris, sicuti imperabatur, adportatis moxque
                        igni subiecto consumuntur cuncta. Inde, ubi iam vesperarat, domum discessum.
                        Atque eadem nocte Antenor clam in templum Minervae venit. Ibi multis
                        precibus vi mixtis Theano, quae ei templo sacerdos erat, persuasit, ut
                        Palladium sibi traderet, habituram namque magna eius rei praemia. Ita
                        perfecto negotio ad nostros venit hisque promissum offert, verum id Graeci
                        obvolutum bene, quo ne intellegi a quoquam posset, vehiculo ad tentoria
                        Vlixi per necessarios fidosque suos remittunt. At lucis principio postquam
                        senatus coactus et nostri ingressi sunt, Antenor veluti iracundiam Graecorum
                        metuens veniam eorum orare, quae adversum eos pro patria exertius
                        disseruisset. Dein Vlixes: non se his moveri neque indignari, sed quod finis
                        in tractando non adhiberetur, maxime cum opportunum ad navigandum tempus
                        brevi praetervolet. Tum multo invicem habito sermone ad postremum binis
                        milibus talentorum auri atque argenti rem decidunt. Quod uti ad suos
                        referrent, Graeci ad naves abeunt. Ibi conductis ducibus cuncta dicta
                        gestaque exponunt. Palladium ablatum per Antenorem docent. Dein ex omnium
                        sententia reliquus miles rem cognoscit. </p>
                </div>
                <div type="cap" n="9">
                    <p>Ob quae placet universis mitti Minervae donum quam honoratissimum. Tum
                        accitus ad eam rem Helenus cuncta,quae clam se gesta erant, ac si praesens
                        adfuisset, ordine exponit additque finem iam advenisse Troianarum rerum,
                        quippe quo maxime sustentaretur summa civitatis eius, Palladium fuisse; quo
                        ablato exitium ingruere. Ceterum donum Minervae fatale Troianis esse, equum
                        ligno fabrefactum forma ingenti, cuius magnitudine muri solvendi essent,
                        adnitente atque administro Antenore. Dein recordatus parentem Priamum
                        residuosque fratres fletum edit miserabilem, consternatus per dolorem atque
                        obstupefactus ruit. Tum Pyrrhus collectum eum refectumque animi ad se
                        deducit custodesque addit veritus, ne qua per eum hostibus, quae gesta
                        erant, patefierent. Quod ubi Helenus persensit, Pyrrhum, uti bonum animum
                        gereret, hortatur, securum sui secretorumque; namque se cum eo etiam post
                        patriae excidium multis tempestatibus in Graecia moraturum. Itaque ut Heleno
                        placuerat, multa materies, quae apta huiusmodi fabricae videbatur, per Epium
                        atque Aiacem Oilei advecta. </p>
                </div>
                <div type="cap" n="10">
                    <p>Interim firmatores pactae pacis ad Troiam eunt decem lecti duces, Diomedes,
                        Vlixes, Idomeneus, Aiax Telamonius, Nestor, Meriones, Thoas, Philocteta,
                        Neoptolemus atque Eumelus. Quos ubi in foro animadvertere populares, laeti
                        animos tollunt finem iam aerumnarum credentes. Itaque singuli pluresve, uti
                        quisque occurrerat, benigne adeunt, salutant gratulantes atque exosculantur.
                        Tum Priamus pro Heleno orare Graecos multisque adhibitis precibus commendare
                        carissimum sibi et inter ceteros dilectum magis propter prudentiam. Dein ubi
                        tempus visum est, convivium publice coeptum in honore ducum adscitaeque
                        pacis Antenore deserviente Graecis atque omni modo benigne exhibente cuncta.
                        At lucis initio senes omnes in aedem Minervae conveniunt, in quis Antenor
                        refert missos a Graecis super condicionibus praedictae pacis decem legatos
                        viros. Quos ubi deduci in senatum placuit et dextrae invicem datae atque
                        acceptae sunt, statuunt inter se, uti proximo die campi medio atque in ore
                        omnium aras statuant, in quis fidem pacis iurisiurandi religionibus
                        firmarent. Quis perfectis Diomedes atque Vlixes iurare occipiunt permansuros
                        se in eo, quod sibi cum Antenore convenisset, testesque in eam rem Iovem
                        summum Terramque matrem, Solem, Lunam atque Oceanum fore. Dein excisis in
                        partes duas hostiis, quae ad eam rem admotae erant, ita uti pars ad solem,
                        residuum ad naves expectaret, per medium transeunt. Dein Antenor in eadem
                        verba placitum confirmat. Ita perfecto negotio ad suos quisque abeunt.
                        Ceterum barbari Antenorem summis efferre laudibus, advenientem singuli quasi
                        deum venerari, solum quippe omnium credere auctorem pacis eius adscitaeque
                        cum Graeci amicitiae. Ita sopito iam exinde bello passim, uti quisque
                        partium voluerat, nunc Graeci cum Troianis rursusque hi apud naves amico
                        agere. Interim ubi foedus intervenerat, cuncti barbarorum socii, qui bello
                        residui erant, gratulantes interventu pacis ad suos discedunt ne opperientes
                        quidem praemia tantorum discriminum atque aerumnarum, scilicet veriti, ne
                        qua pacti fides apud barbaros dissolveretur. </p>
                </div>
                <div type="cap" n="11">
                    <p>Interim apud naves, uti Heleno placuerat, equus tabulatis extruitur per Epium
                        fabricatorem eius operis. Cui edito in immensum ima, quae sub pedibus erant,
                        rotis interpositis suspenderat, scilicet quo adtractu motus facilius foret.
                        Quem offerri donum Minervae maximum omnium ore agitabatur. Ceterum apud
                        Troiam auri atque argenti praedictum pondus per Antenorem atque Aeneam summo
                        studio in aedem Minervae portabatur. Et Graeci, postquam auxilia sociorum
                        dimissa cognitum est, impensius pacem atque amicitiam agitavere nullo exinde
                        barbarorum interfecto aut vulnerato, quo magis sine ulla discordiarum
                        suspicione apud hostes fuere. Dein equum compactum adfabre confixumque ad
                        muros movent praenuntiato Troianis, uti cum religione susciperent, Minervae
                        scilicet sacrum dicatumque. Quare magna vis hominum portis egressa summa
                        laetitia sacrificioque donum excipit attrahitque propius moenia. Sed
                        postquam magnitudine operis impediri per portas ingressum animadvertere,
                        consilium destruendorum desuper murorum capiunt, neque quisquam secus prae
                        tali studio decernebat. Ita inviolatum multis tempestatibus murorum opus
                        Neptunique, ut perhibebatur, atque Apollinis maxima monumenta nullo dilectu
                        civium manibus dissolvuntur. Sed postquam maior pars operis eius deiecta
                        est, consulto a Graecis intercessum, confirmantibus non se passuros intra
                        moenia induci equum, priusquam praedictum auri atque argenti pondus
                        susceperint. Ita intermisso opere semirutisque moenibus Vlixes cunctos
                        civitatis Troianae artifices ad reficiendas naves conducit. Composita dein
                        universa classe, ubi cuncta navigia instructa et praemium persolutum est,
                        iubent nostri peragere incepta. Itaque destructa murorum parte cum ioco
                        lasciviaque induxere equum feminis inter se atque viris certatim adtrahere
                        festinantibus. </p>
                </div>
                <div type="cap" n="12">
                    <p>Interim Graeci, ubi cuncta navibus imposita sunt, incensis omnium
                        tabernaculis ad Sigeum secedunt, ibique noctem opperiuntur. Fessis dein
                        multo vino atque somno barbaris, quae utraque per laetitiam securitatemque
                        pacis intervenerant, multo silentio ad civitatem navigant servantes signum,
                        quod igni elato Sinon ad eam rem clam positus sustulerat. Moxque omnes
                        postquam intravere moenia divisis inter se civitatis locis, ubi signum datum
                        est, magna vi caedere eos, quos fors obiecerat, atque obtruncare passim per
                        domos atque vias, loca sacra profanaque et, si qui persenserant,priusquam
                        armare se aut aliud pro salute capere quirent, opprimere. Prorsus nulla
                        requies stragis atque funerum, cum palam et in ore suorum liberi parentesque
                        magno inspectantium gemitu necarentur moxque ipsi, qui spectaculo
                        carissimorum corporum interfuerant, miserandum in modum interirent. Neque
                        segnius per totam urbem incendiis gestum positis prius defensoribus ad domum
                        Aeneae atque Antenoris. Interim Priamus re cognita ad aram Iovis
                        anteaedificialis confugit, multique ex eo loco ad reliqua deorum templa, in
                        quis Cassandra in aedem Minervae. Sed postquam universos, qui in manus
                        venerant, foede atque inultos obtruncavere, occipiente luce domum, in qua
                        Helena erat, adgrediuntur. Ibi Menelaus Deiphobum, quem post Alexandri
                        interitum Helenae matrimonium intercepisse supra docuimus, exsectis primo
                        auribus brachiisque ablatis deinde naribus ad postremum truncatum omni ex
                        parte foedatumque summo cruciatu necat. Dein Priamum Neoptolemus sine ullo
                        aetatis atque honoris dilectu retinentem utraque manu aram iugulat. Ceterum
                        Cassandram Oilei Aiax e sacro Minervae captivam abstrahit. </p>
                </div>
                <div type="cap" n="13">
                    <p>Hoc modo consumptis cum civitate barbaris, deliberatio inita super his, qui
                        ab deorum aris auxilium vitae imploraverant decretumque ab omnibus, uti per
                        vim avulsi necarentur: tantus dolor iniuriae et ob id studium extinguendi
                        Troiani nominis incesserat. Ita comprehensi, qui cruciatum praedictae noctis
                        subterfugerant, trepidantes ac vice pecorum interficiuntur. Dein more belli
                        per templa ac semiustas domos populatio rerum omnium et per dies plurimos,
                        ne quis hostium evaderet, studium in requirendo. Interim ad coacervandum
                        auri atque argenti materiam opportuna loca destinantur et alia ob pretiosam
                        vestem. Igitur ubi satias Troiani sanguinis tenuit et urbs incendiis
                        complanata est, initium solvendae per praedam militiae capiunt, primo a
                        feminis captivis puerisque adhuc imbellibus. Itaque ex his prima omnium
                        Helena sine sorte Menelao conceditur, dein Polyxena suadente Vlixe per
                        Neoptolemum Achilli inferias missa, Agamemnoni Cassandra datur, postquam
                        forma eius captus, quin palam desiderium fateretur, dissimulare nequiverat,
                        Aethram et Clymenam Demophoon atque Acamas habuere. Reliquarum sors agi
                        coepta atque ita Neoptolemo Andromacha adiunctis, postquam id evenerat,
                        filiis eius in honorem tanti ducis, Vlixi Hecuba obvenera. Hactenus nobilium
                        feminarum cessere servitia. Alii, ut quemque sors contigerat, praedam aut ex
                        captivis, quantum pro merito distribuebatur, habuere. </p>
                </div>
                <div type="cap" n="14">
                    <p>Interim super Palladio ingens certamen inter se ducibus exortum Aiace
                        Telamonis expostulante in munus sibi pro his, quae in singulos universosque
                        virtute atque industria sua contulerat. Qua re coacti paene omnes, simul uti
                        ne laederetur animus tanti viri, cuius praeclara facinora vigiliasque pro
                        exercitu in animo retinebant, concedunt Aiaci renitentibus solis omnium
                        Diomede atque Vlixe sua quippe opera insinuantibus id ablatum. Contra Aiax
                        adfirmare non labore aut virtute eorum rem gestam, Antenorem namque
                        contemplatione communis amicitiae abstulisse. Tum Diomedes honori eius per
                        verecundiam concedens a certamine destitit. Igitur Vlixes cum Aiace summa vi
                        contendere inter se atque invicem industriae meritis expostulare
                        adnitentibus Vlixi Menelao atque Agamemnone ob servatam paulo ante opera
                        eius Helenam. Namque post captum Ilium Aiax recordatus eorum, quae tantis
                        tempestatibus propter mulierem experti perpessique essent, primus omnium
                        interfici eam iusserat. Iamque adprobantibus consilium Aiacis multis bonis
                        Menelaus amorem coniugii etiam tunc retinens singulos ambiundo orandoque ad
                        postremum perfecerat, uti intercessu Vlixis Helena incolumis sibi
                        traderetur. Itaque uti iudicio amborum merita expectantes; quis etiam nunc
                        bellum in manibus atque hostiles multae nationes circumstreperent, nullo
                        dilectu virorum fortium spretisque Aiacis egregiis facinoribus ac frumenti,
                        quod ex Thracia advexerat, per totum exercitum distributione Vlixi Palladium
                        tradunt. </p>
                </div>
                <div type="cap" n="15">
                    <p>Quare cuncti duces,qui memores virtutum Aiacis nihil praeferendum ei
                        censuerant quique secuti gratiam Vlixi impugnaverant talem virum, studio in
                        partes discedunt. Interim Aiax indignatus et ob id victus dolore animi palam
                        atque in ore omnium vindictam se sanguine eorum, a quis impugnatus esset,
                        exacturum denuntiat. Itaque ex eo Vlixes, Agamemnon ac Menelaus custodiam
                        sui augere et quo tutiores essent, summa ope invigilare. At ubi nox aderat,
                        discedentes uno ore omnes lacerare utrumque regem neque abstinere
                        maledictis, quippe quis magis libido desideriumque in femina quam summa
                        militiae potiora forent. At lucis principio Aiacem in medio exanimem
                        offendunt perquirentesque mortis genus animadvertere ferro interfectum. Inde
                        ortus per duces atque exercitum tumultus ingens ac dein seditio brevi
                        adulta, cum ante iam Palamedem virum domi belloque prudentissimum nunc
                        Aiacem, inclitum tot egregiis pugnis, atque utrosque insidiis eorum
                        circumventos ingemescerent. Ob quae supradicti reges veriti, ne qua vis ab
                        exercitu pararetur, intus clausi firmatique per necessarios manent. Interim
                        Neoptolemus advecta ligni materia Aiacem cremat reliquiasque urnae aureae
                        conditas in Rhoeteo sepeliendas procurat brevique tumulum extructum
                        consecrat in honorem tanti ducis. Quae si ante captum Ilium accidere
                        potuissent, profecto magna ex parte promotae res hostium ac dubitatum de
                        summa rerum fuisset. Igitur Vlixes veritus vim offensi exercitus clam
                        Ismarum aufugit atque ita Palladium apud Diomedem manet. </p>
                </div>
                <div type="cap" n="16">
                    <p>Ceterum post abscessum Vlixi Hecuba, quo servitium morte solveret, multa
                        ingerere maledicta imprecarique infesta omina in exercitum. Qua re motus
                        miles lapidibus obrutam eam necat sepulchrumque apud Abydum statuitur
                        appellatum Cynossema ob linguae protervam impudentemque petulantiam. Per
                        idem tempus Cassandra deo repleta multa in Agamemnonem adversa praenuntiat:
                        insidias quippe ei ex occulto caedemque domi per suos compositam; praeterea
                        universo exercitui profectionem ad suos incommodam exitialemque. Inter quae
                        Antenor cum suis Graecos orare, omitterent iras atque urgente navigii
                        tempore in commune consulant. Praeterea omnes duces ad se epulatum deducit
                        ibique singulos quam maximis donis replet. Tunc Graeci Aeneae suadent, secum
                        uti in Graeciam naviget, ibi namque ei simile cum ceteris ducibus ius
                        regnique eandem potestatem fore. Neoptolemus filios Hectoris Heleno
                        concedit, praeterea reliqui duces auri atque argenti quantum singulis visum
                        est. Dein consilio habito decernitur, uti per triduum funus Aiacis publice
                        susciperetur. Itaque exactis his diebus cuncti reges comam tumulo eius
                        deponunt. Atque exin contumeliis Agamemnonem fratremque agere eosque non
                        Atrei sed Plisthenidas et ob id ignobiles appellare. Quare coacti, simul uti
                        odium sui apud exercitum per absentiam leniretur, orant, uti sibi abire e
                        conspectu eorum sine noxa concedant. Itaque consensu omnium primi navigant
                        deturbati expulsique ab ducibus. Ceterum Aiacis filii, Aeantides Glauca
                        genitus atque Eurysaces ex Tecmessa, Teucro traditi. </p>
                </div>
                <div type="cap" n="17">
                    <p>Dein Graeci veriti, ne per moram interventu hiemis, quae ingruebat, ab
                        navigando excluderentur, deductas in mare naves remigibus reliquisque
                        nauticis instrumentis complent. Atque ita cum his, quae singuli praeda
                        multorum annorum quaesiverant, discedunt.<lb/>Aeneas apud Troiam manet. Qui
                        post Graecorum profectionem cunctos ex Dardano atque ex proxima paene insula
                        adit, orat, uti secum Antenorem regno exigerent. Quae postquam praeverso de
                        se nuntio Antenori cognita sunt, regrediens ad Troiam imperfecto negotio
                        aditu prohibetur. Ita coactus cum omni patrimonio ab Troia navigat
                        devenitque ad mare Hadriaticum multas interim gentes barbaras praevectus.
                        Ibi cum his, qui secum navigaverant, civitatem condit appellatam Corcyram
                        Melaenam. Ceterum apud Troiam postquam fama est Antenorem regno potitum,
                        cuncti, qui bello residui nocturnam civitatis cladem evaserant, ad eum
                        confluunt brevique ingens coalita multitudo. Tantus amor erga Antenorem
                        atque opinio sapientiae incesserat. Fitque princeps amicitiae eius rex
                        Cebrenorum Oenideus.<lb/>Haec ego Gnosius Dictys comes Idomenei conscripsi
                        oratione ea, quam maxime inter tam diversa loquendi genera consequi ac
                        comprehendere potui, litteris Punicis ab Cadmo Danaoque traditis. Neque sit
                        mirum cuiquam, si quamvis Graeci omnes diverso tamen inter se sermone agunt,
                        cum ne nos quidem unius eiusdemque insulae simili lingua sed varia
                        permixtaque utamur. Igitur ea, quae in bello evenere Graecis ac barbaris,
                        cuncta sciens perpessusque magna ex parte memoriae tradidi. De Antenore
                        eiusque regno quae audieram retuli. Nunc reditum nostrorum narrare
                        iuvat.</p>
                </div>
            </div>
            <div type="lib" n="VI">
                <head>LIBER SEXTVS</head>
                <div type="cap" n="1">
                    <p>Postquam impositis cunctis, quae singuli bello quaesiverant, ascendere ipsi,
                        solutis anchoralibus navigant. Dein a puppi secundante vento paucis diebus
                        pervenere ad Aegaeum mare, ibi multa imbribus ventisque et ob id saeviente
                        mari indigna experti passim, uti fors tulerat, dispalantur. In quis Locrorum
                        classis perturbatis per tempestatem officiis nautarum et inter se implicatis
                        ad postremum fulmine comminuta aut incensa est, et rex Locrorum Aiax
                        postquam natando evadere naufragium enisus est aliique per noctem tabulis
                        aut alio levamine fluitantes postquam ad Euboeam devenere, Choeradibus
                        scopulis adpulsi, pereunt. Eos namque re cognita Nauplius ultum ire cupiens
                        Palamedis necem per noctem igni elato ad ea loca deflectere tamquam ad
                        portum coegerat. </p>
                </div>
                <div type="cap" n="2">
                    <p>Per idem tempus Oeax Naupli filius, Palamedis frater cognito Graecos ad suos
                        remeare Argos venit, ibi Aegialen atque Clytemestram falsis nuntiis adversum
                        maritos armat praedicto ducere eos secum ex Troia uxores praelatas his.
                        Praeterea addere ea, quis mobili suasu natura muliebre ingenium magis
                        adversum suos incenderetur. Itaque Aegiale advenientem Diomedem per cives
                        aditu prohibet. Clytemestra per Aegisthum adulterio sibi cognitum
                        Agamemnonem insidiis capit eumque interficit. Brevique denupta adultero
                        Erigonen ex eo edit. Interim Talthybius Orestem Agamemnonis filium manibus
                        Aegisthi ereptum Idomeneo, qui apud Corinthum agebat, tradit. Eo Diomedes
                        expulsus regno et Teucrus prohibitus Salamina a Telamone, scilicet quod
                        fratrem insidiis circumventum non defendisset, conveniunt. Interim
                        Menestheus cum Aethra Pitthei et Clymena filia eius ab Atheniensibus
                        recipitur, Demophoon atque Acamas foris manent. Ceterum ubi plures eorum,
                        qui mare insidiasque suorum evaserant, apud Corinthum fuere, cavent, uti
                        iuncti inter se singula adgrederentur regna belloque aditum ad suos
                        patefacerent. Eam rem Nestor prohibet suadens temptandos prius civium animos
                        neque committendum, uti per seditionem Graecia omnis intestinis discordiis
                        corrumperetur. Neque multo post cognoscit Diomedes in Aetolia ab his, qui
                        per absentiam eius regnum infestabant, Oeneum multimodis adflictari. Ob quae
                        profectus ad ea loca omnes, quos auctores iniuriae reppererat, interficit
                        metuque omnibus circum locis iniecto facile ab suis receptus est. Inde per
                        omnem Graeciam fama orta suos quisque reges accipiunt summam in his, qui
                        apud Troiam bellaverant, virtutem neque in resistendo cuiusquam vires
                        idoneas existimantes. Ita nos quoque cum Idomeneo rege Cretam patrium solum
                        summa gratulatione civium remeavimus. </p>
                </div>
                <div type="cap" n="3">
                    <p>Dein ubi Orestes transactis pueritiae annis officia viri exsequi coepit, orat
                        Idomeneum, uti secum ex ea insula quam plurimos mitteret; cupere namque se
                        Athenas navigare. Itaque collecto numero eorum, quos idoneos credebat,
                        Athenas venit, ab his auxilium contra Aegisthum orat. Dein ad oraculum adit
                        responsumque fert, uti matrem et cum ea Aegistum interficiat; ex quo fore,
                        uti regnum patrium reciperet. Huiusmodi numine armatus cum praedicta manu ad
                        Strophium venit. Is namque Phocensis, cuius filia in matrimonium Aegisthi
                        denupserat, indignatus, quod spreto priore coniugio Clytemestram
                        superduxerit et regem omnium Agamemnonem insidiis interfecerit, ultro ei
                        auxilium adversum inimicissimos obtulerat. Itaque conspirato inter se cum
                        magna manu Mycenas veniunt statimque, quod Aegisthus aberat, primo
                        Clytemestram interficiunt multosque alios, qui resistere ausi erant. Dein
                        cognito Aegisthum adventare insidias ponunt eumque circumveniunt. Inde per
                        omnem Argivorum populum dissensio animorum exorta, quod diversa inter se
                        cupientes ad postremum in partes discederent. Per idem tempus Menelaus
                        adpulsus Cretam cuncta super Agamemnone regnoque eius cognoscit. </p>
                </div>
                <div type="cap" n="4">
                    <p>Interea per omnem insulam, postquam cognitum Helenam eo venisse, multi
                        undique virile ac muliebre secus confluunt advenientes dinoscere, cuius
                        gratia orbis paene omnis ad bellum conspiravisset. Ibi inter cetera Menelaus
                        perfert Teucrum expulsum patria civitatem apud Cyprum Salamina nomine
                        condidisse. Multa etiam apud Aegyptum miranda refert et Canopi gubernatoris
                        sui, qui ubi morsu serpentium interierat, extructum magnificum monumentum.
                        Dein ubi tempus visum est, Mycenas navigat. Ibi multa adversum Orestem
                        molitur. Ad postremum multitudine popularium cohibitus ab eo quod coeperat
                        negotio restitit. Inde placet cunctis Orestem super eo facinore causam
                        dicere apud Athenienses, ubi Ariopagitarum iudicium severissimum per omnem
                        Graeciam memorabatur. Apud quos dicta causa iuvenis absolvitur. Erigona quae
                        ex Aegistho edita erat, ubi fratrem absolutum intellegit, victa dolore
                        immodico laqueo interiit. Menestheus liberatum Orestem parricidii crimine
                        purgatumque more patrio cunctis remediis, quae ad oblivionem huiusmodi
                        facinoris adhiberi solita erant, Mycenas remittit; ibique regnum ei
                        concessum. Dein transacto tempore accitu Idomenei Cretam venit neque multo
                        post Menelaus. Ibi multa in patruum severe per eum ingesta, quod sibi per
                        dissensionem popularium multimodis periclitanti ipse etiam insidiatus esset.
                        Ad postremum intercessu Idomenei uterque conciliatus sibi Lacedaemona
                        discedit. Ibi Menelaus, sicuti convenerat, Hermionam in matrimonium Oresti
                        despondit. </p>
                </div>
                <div type="cap" n="5">
                    <p>Per idem tempus Vlixes Cretam adpulsus est duabus Phoenicum navibus mercedis
                        pacto acceptis, namque suas cum sociis atque omnibus, quae ex Troia
                        habuerat, per vim Telamonis amiserat scilicet infesti ob inlatam per eum
                        filio necem, vix ipse liberatus industria sui. Percontantique Idomeneo,
                        quibus ex causis in tantas miserias devenisset, erroris initium narrare
                        occipit: quo pacto adpulsus Ismarum multa inde per bellum quaesita praeda
                        navigaverit adpulsusque ad Lotophagos atque adversa usus fortuna devenerit
                        in Siciliam, ubi per Cyclopa et Laestrygona fratres multa indigna expertus
                        ad postremum ab eorum filiis Antiphate et Polyphemo plurimos sociorum
                        amiserit. Dein per misericordiam Polyphemi in amicitiam receptus filiam
                        regis Arenen, postquam Alphenoris socii eius amore deperibat, rapere
                        conatus. Vbi res cognita est, interventu parentis puella ablata per vim,
                        exactus per Aeoli insulas devenerit ad Circen atque inde ad Calypso utramque
                        reginam insularum, in quis morabantur, ex quibusdam inlecebris animos
                        hospitum ad amorem sui inlicientes. Inde liberatus pervenerit ad eum locum,
                        in quo exhibitis quibusdam sacris futura defunctorum animis dinoscerentur.
                        Post quae adpulsus Sirenarum scopulis, ubi per industriam liberatus sit. Ad
                        postremum inter Scyllam et Charybdim mare saevissimum et inlata sorbere
                        solitum plurimas navium cum sociis amiserit. Ita se cum residuis in manus
                        Phoenicum per maria praedantium incurrisse atque ab his per misericordiam
                        reservatum. Igitur, uti voluerat, acceptis ab rege nostro duabus navibus
                        donatusque multa praeda ad Alcinoum regem Phaeacum remittitur. </p>
                </div>
                <div type="cap" n="6">
                    <p>Ibi ob celebritatem nominis per multos dies benigne acceptus cognoscit
                        Penelopam ab triginta inlustribus viris diversis ex locis in matrimonium
                        postulari; hique erant ab Zacyntho, Echinadibus, Leucata, Ithaca. Ob quae
                        multis precibus persuadet regi, uti secum ad vindicandam matrimonii iniuriam
                        navigaret. Sed postquam devenere ad eum locum paulisper occultato Vlixe, ubi
                        Telemachum rem, quae parabatur, edocuere, domum ad Vlixem clam veniunt; ubi
                        multo vino atque epulis repletos iam procos ingressi interficiunt. Dein per
                        civitatem Vlixem adventasse popularibus cognitum est, a quis benigne et cum
                        favore exceptus cuncta, quae domi gesta erant, cognoscit; meritos donis aut
                        suppliciis afficit. De Penelopa eiusque pudicitia praeclara fama. Neque
                        multo post precibus atque hortatu Vlixis Alcinoi filia Nausica Telemacho
                        denubit. Per idem tempus Idomeneus dux noster apud Cretam interiit tradito
                        per successionem Merioni regno. Et Laerta, triennio post quam filius domum
                        redit, finem vitae fecit. Telemacho ex Nausica natum filium Vlixes
                        Ptoliporthum appellat. </p>
                </div>
                <div type="cap" n="7">
                    <p>Dum haec apud Ithacam aguntur, Neoptolemus apud Molossos naves quassatas
                        tempestatibus reficit. Atque inde, postquam cognitum ab Acasto expulsum
                        regno Pelea, ultum ire iniurias avi cupiens primo exploratum duos quam
                        fidissimos et incognitos illis locis Chrysippum et Aratum Thessaliam mittit
                        hique cuncta, quae gerebantur, insidiasque ei paratas per Acastum ab
                        Assandro non alieno Pelei cognoscunt. Is namque Assandrus iniquitatem
                        tyranni evitans, Peleo consenserat notusque adeo eius domus, uti inter
                        cetera originem etiam nuptiarum Pelei cum Thetide Chironis filia Chrysippo
                        atque Arato narraverit. Qua tempestate multi undique reges acciti domum
                        Chironis inter ipsas epulas novam nuptam magnis laudibus veluti deam
                        celebraverant, parentem eius Chirona appellantes Nerea ipsamque Nereidam; et
                        ut quisque eorum regum, qui convivio interfuerant, choro modulisque carminum
                        praevaluerat, ita Apollinem Liberumque, ex feminis plurimas Musas
                        cognominaverant. Vnde ad id tempus convivium illud deorum appellatum. </p>
                </div>
                <div type="cap" n="8">
                    <p>Itaque ubi cuncta, quae voluerant, cognovere, ad regem redeunt, ei singula
                        per ordinem narrant. Ob quae coactus Neoptolemus adverso mari et multis
                        regionis eius prohibentibus classem exornat ascenditque ipse. Dein saevitia
                        hiemis multum mari fatigatus adpulsusque ad Sepiadum litus, quod propter
                        saxorum difficultatem nomen eiusmodi quaesiverat, omnes fere naves amittit
                        vix ipse cum his, qui in eodem navigio fuerant, liberatus. Ibi Pelea avum
                        repperit occultatum spelunca abdita et tenebrosa, ubi senex vim atque
                        insidias Acasti evitans assidue nepotis desiderio navigantes et si forte eo
                        adpulsi essent speculari consuerat. Dein ubi cuncta domus fortunarumque
                        edoctus est, consilium adgrediendi hostes inire occipit, cum forte cognoscit
                        filios Acasti Menalippum et Plisthenem venatum profectos devenisse ad ea
                        loca. Itaque mutata veste Iolcium simulans iuvenibus offert sese eisque
                        cupitum sui interitum refert. Ob quae iunctus his in venando, ubi seorsum ab
                        ceteris Menalippum videt, eumque et paulo post fratrem eius insecutus
                        interficit. In quorum inquisitionem servus quidam Cinyras nomine perquam
                        fidus profectus in manus iuvenis devenit comprehensusque Acastum adfore
                        nuntiat atque ita occiditur. </p>
                </div>
                <div type="cap" n="9">
                    <p>Itaque Neoptolemus mutata Phrygia veste tamquam filius Priami Mestor, qui
                        captivus cum Pyrrho ad ea loca navigaverat, Acasto obvius venit eique,
                        quinam esset, et Neoptolemum in spelunca fatigatum navigio somnoque iacere.
                        Ob quae anxius Acastus opprimere quam inimicissimum cupiens ad speluncam
                        pergit atque in ipso aditu a Thetide, quae ad ea loca inquisitum Pelea
                        venerat, re cognita reprimitur. Dein cunctis, quae adversum domum Achillis
                        inique et adversum fas gesserat, enumeratis increpatisque ad postremum
                        intercessu suo manibus iuvenis liberat persuadens nepoti, ut ne sanguine
                        ulterius ulcisci cuperet ea, quae antecesserant. Itaque Acastus ubi se
                        praeter spem liberatum animadvertit, sponte et in loco cuncta regni
                        Neoptolemo tradit. Inde iuvenis cum avo ac Thetide reliquisque, qui secum
                        navigaverant, summam regni adeptus in civitatem venit. Ibi a cunctis
                        popularibus quique iuxta inhabitantes sub imperio eius agebant benigne et
                        cum gratulatione exceptus amorem sui brevi confirmat. </p>
                </div>
                <div type="cap" n="10">
                    <p>Haec ego cuncta ab Neoptolemo cognita mihi memoriae mandavi accitus ab eo,
                        qua tempestate Hermionam Menelai in matrimonium susceperat. Ab eo etiam de
                        reliquiis Memnonis cognitum mihi, uti tradita ossa eius apud Paphum his, qui
                        cum Pallante duce Memnonis mari ad Troiam profecti ductore interfecto
                        ablataque praeda ibidem morabantur, utque Himera, quam nonnulli materno
                        nomine Hemeram appellabant, soror Memnonis, ad investigandum cadaver fratris
                        eo profecta, postquam reliquias repperit et de intercepta praeda Memnonis
                        palam ei factum est, utrumque recipere cupiens intercessu Phoenicum, qui in
                        eo exercitu plurimi fuerant, optionem rerum omnium ac seorsum fratris
                        acceperit, praelataque sanguinis affectione recepta urna Phoenicem
                        navigaverit. Delata dein ad regionem eius Phalliotim nomine sepultisque
                        fratris reliquiis nusquam repente comparuerit. Cuius opinio exorta triplex,
                        seu quod post occasum solis cum matre Himera ex conspectu hominis
                        excesserit, sive super modum dolore affecta fraternae mortis ultro praeceps
                        ierit, vel ab his, qui incolebant, ob eripienda, quae secum habuerat,
                        circumventa interierit. Haec de Memnone eiusque sorore comperta mihi per
                        Neoptolemum. </p>
                </div>
                <div type="cap" n="11">
                    <p>Post quae profectus Cretam anno post nomine publico cum duobus aliis ad
                        oraculum Apollinis remedium petitum venio. Namque nulla certa causa ex
                        improviso tanta vis lucustarum insulam eam invaserat, uti cuncta fructuum,
                        quae in agris erant, corrumperentur. Itaque multis precibus suppliciisque
                        responso editur, divina ope animalia interitura insulamque provectu frugum
                        brevi redundaturam. Dein navigare cupientes ab his, qui apud Delphos erant,
                        prohibemur: importunum namque et perniciosum tempus esse. Lycophron et
                        Ixaeus, qui una ad oraculum venerant, contemptui habentes escendunt navem
                        medioque fere spatio fulmine icti intereunt. Interim, uti praedictum
                        divinitus erat, eodem ictu fulminum sedata vis mali inmersaque mari et regio
                        omnis repleta frugibus. </p>
                </div>
                <div type="cap" n="12">
                    <p>Per idem tempus Neoptolemus confirmato iam cum Hermiona matrimonio Delphos ad
                        Apollinem gratulatum, quod in auctorem paternae caedis Alexandrum vindicatum
                        esset, proficiscitur relicta in domo Andromacha eiusque filio Laodamante,
                        qui reliquis iam filiorum Hectoris superfuerat. Sed Hermiona post abscessum
                        viri victa dolore animi neque pelicatum captivae patiens parentem suum
                        Menelaum accitum mittit; cui multa conquesta super iniuria praelatae sibi a
                        viro captivae mulieris persuadet,uti filium Hectoris necet. Ceterum
                        Andromacha re cognita instantis periculi vim subterfugit auxilio popularium
                        liberata; qui miserati fortunas eius ultro Menelaum contumeliis prosecuti
                        vix a pernicie viri retenti sunt. </p>
                </div>
                <div type="cap" n="13">
                    <p>Interim Orestes adveniens rem cunctam cognoscit, hortatur Menelaum, ut
                        incepta perageret, ipse dolens praereptum sibi a Neoptolemo Hermionae
                        matrimonium insidias advenienti parare occipit. Itaque primo ex his, quos
                        secum habebat quam fidissimos, speculatum de adventu Neoptolemi Delphos
                        mittit. Quis cognitis Menelaus vitare huiuscemodi facinus cupiens Spartam
                        concedit. Sed illi, qui praemissi erant, regressi Neoptolemum Delphis esse
                        negant. Quare coactus Orestes ipse ad inquisitionem viri profectus alio quam
                        ierat die remeat, ut sermo hominum ferebatur, negotio perfecto. Dein post
                        paucos dies fama perfertur interisse Neoptolemum eumque sermone omnium
                        circumventum insidiis Orestis per populum disseminatur. Ita iuvenis, ubi de
                        Pyrrho palam est, recepta Hermiona, quae sibi antea desponsa erat, Mycenas
                        discedit. Interim Peleus cum Thetide cognito nepotis interitu ad
                        investigationem eius profecti cognoscunt iuvenem Delphis sepultum. Ibi, ut
                        mos erat, iusta persolvunt cognoscuntque in his locis interisse, ubi visus
                        Orestes negabatur. Ea res per populum haud credita, adeo praesumpta ante iam
                        opinio de Orestis insidiis cunctorum animis inhaeserat. Ceterum Thetis ubi
                        Hermionam Oresti iunctam videt, Andromacham partu gravidam ex Neoptolemo
                        Molossos mittit dolum Orestis eiusque coniugis de interimendo fetu evitans.
                    </p>
                </div>
                <div type="cap" n="14">
                    <p>Per idem tempus Vlixes territus crebris auguriis somniisque adversis omnes
                        undique regionis eius interpretandi somnia peritissimos conducit. Hisque
                        refert inter cetera visum sibi saepius simulacrum quoddam inter humanum
                        divinumque vultum formae perlaudabilis ex eodem loco repente edi. Quod
                        complecti summo desiderio cupienti sibi porrigentique manus responsum ab eo
                        humana voce sceleratam huiusmodi coniunctionem quippe eiusdem sanguinis
                        atque originis; namque ex eo alterum alterius opera interiturum. Dein
                        versanti sibi vehementius cupientique causam eius rei perdiscere signum
                        quoddam mari editum intervenire visum. Idque secundum imperium eius in se
                        iactum, utrumque diiunxisse. Quam rem cuncti qui aderant uno ore exitialem
                        ei pronuntiant adduntque, caveret ab insidiis filii. Ita suspectus parentis
                        animo Telemachus agris, qui in Cephalenia erant, relegatur additis ei quam
                        fidissimis custodibus. Praeterea Vlixes secedens in alia loca abdita
                        remotaque quantum poterat somniorum vim evitare nitebatur. </p>
                </div>
                <div type="cap" n="15">
                    <p>Per idem tempus Telegonus, quem Circe editum ex Vlixe apud Aeaeam insulam
                        educaverat, ubi adolevit, ad inquisitionem patris profectus Ithacam venit
                        gerens manibus quoddam hastile, cui summitas marinae turturis osse
                        armabatur, scilicet insigne insulae eius in qua genitus erat. Dein edoctus,
                        ubi Vlixes ageret, ad eum venit. Ibi per custodes agri patrio aditu
                        prohibitus, ubi vehementius perstat et e diverso repellitur, clamare occipit
                        indignum facinus prohiberi se a parentis complexu. Ita credito Telemachum ad
                        inferendam vim regi adventare acrius resistitur, nulli quippe compertum esse
                        alterum etiam Vlixi filium. Dein iuvenis ubi se vehementius et per vim
                        repelli videt, dolore elatus multos custodum interficit aut graviter
                        vulneratos debilitat. Quae postquam Vlixi cognita sunt, existimans iuvenem a
                        Telemacho inmissum egressus lanceam, quam ob tutelam sui gerere consueverat,
                        adversum Telegonum iaculatur. Sed postquam huiusmodi ictum iuvenis casu
                        quodam intercipit, ipse in parentem insigne iaculum emittit infelicissimum
                        casum vulneri contemplatus. At ubi ictu eo Vlixes concidit, gratulari cum
                        fortuna confiterique optime secum actum, quod per vim externi hominis
                        interemptus parricidii scelere Telemachum carissimum sibi liberavisset. Dein
                        reliquum adhuc retentans spiritum iuvenem percontari quisnam et ex quo ortus
                        loco se domi belloque inclitum Vlixem Laertae filium interficere ausus
                        esset. Tunc Telegonus cognito parentem esse utraque manu dilanians caput
                        fletum edit quam miserabilem maxime discruciatus ob inlatam per se patri
                        necem. Itaque Vlixi, uti voluerat, nomen suum atque matris, insulam, in qua
                        ortus erat et ad postremum insigne iaculi ostendit. Ita Vlixes ubi vim
                        ingruentium somniorum praedictumque ab interpretibus vitae exitum animo
                        recordatus est, vulneratus ab eo, quem minime crediderat, triduo post mortem
                        obiit senior iam provectae aetatis neque tamen invalidus virium.</p>
                </div>
            </div>
        </body>
    </text>

</TEI>
