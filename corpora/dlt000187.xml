<?xml version="1.0" encoding="UTF-8"?>
<?oxygen RNGSchema="file:teilite.rnc" type="compact"?>
<TEI xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Mathesis</title>
    <author>Firmicus Maternus</author>
    <respStmt>
     <resp>Correzione linguistica</resp>
     <name>Daniela Caso</name>
    </respStmt>
    <respStmt>
     <resp>Codifica XML</resp>
     <name>Simona Musso</name>
    </respStmt>
   </titleStmt>
   <publicationStmt>
    <publisher>digilibLT</publisher>
    <pubPlace>Vercelli</pubPlace>
    <date>2015</date>
    <availability>
     <p><ref target="http://creativecommons.org/licenses/by-nc-sa/3.0/it/"/></p>
    </availability>
    <idno>dlt000187</idno>
   </publicationStmt>
   <sourceDesc>
    <p>Iulii Firmici Materni, <hi rend="italic">Mathesis</hi>, texte établi et traduit par P. Monat, Paris 1992-2003, 3 voll. (Collection des Universités de France)</p>
   </sourceDesc>
  </fileDesc>
  <encodingDesc>
   <projectDesc>
    <p>digilibLT. Biblioteca digitale di testi latini tardoantichi.</p>
    <p>Progetto diretto da Raffaella Tabacco (responsabile della ricerca) e Maurizio Lana</p>
   </projectDesc>
   <editorialDecl>
    

    <p><hi rend="bold">Note di trascrizione e codifica del progetto digilibLT </hi></p>
    <p>Abbiamo riportato solo il testo stabilito dall'edizione di riferimento non seguendone
     l'impaginazione. Sono stati invece esclusi dalla digitalizzazione apparati, introduzioni, note
     e commenti e ogni altro contenuto redatto da editori moderni. </p>
    <p> I testi sono stati sottoposti a doppia rilettura integrale per garantire la massima
     correttezza di trascrizione</p>
    <p>Abbiamo normalizzato le U maiuscole in V seguendo invece l'edizione di riferimento per la
     distinzione u/v minuscole.</p>
    <p> Non è stato normalizzato l'uso delle virgolette e dei trattini.</p>
    <p> Non è stata normalizzata la formattazione nell'intero <hi rend="italic">corpus</hi>:
     grassetto, corsivo, spaziatura espansa.</p>
    <p>Sono stati normalizzati e marcati nel modo seguente i diacritici.<lb/> espunzioni:
     <![CDATA[<del>testo</del>]]> si visualizza [testo] <lb/> integrazioni: <![CDATA[<supplied>testo</supplied> si visualizza <testo>]]><lb/>
     <hi rend="italic">loci desperati</hi>: <![CDATA[ <unclear>testo</unclear> o <unclear/> testo]]>
     si visualizzano †testo† e †testo<lb/> lacuna materiale: <![CDATA[<gap/>]]> si visualizza
     [...]<lb/> lacuna integrata dagli editori:
     <![CDATA[<supplied><gap/></supplied> si visualizza <...>]]>
    </p>
    <p>Sono stati marcati i termini in lingua greca
     <![CDATA[<foreign xml:lang="grc">αβγ</foreign>]]>
    </p>
    <p>Ulteriori informazioni sulle norme di trascrizione e codifica su <ref
      target="http://digiliblt.lett.unipmn.it/upload/docs/note_di_trascrizione_e_di_codifica.pdf"
      >Note di trascrizione e codifica di testi latini tardoantichi
      [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
   </editorialDecl>
   
  </encodingDesc>
  <profileDesc>
   <langUsage>
    <language ident="la">Latino</language>
   </langUsage>
  </profileDesc>
  
 </teiHeader>

 <text>


  <body>
   


<div type="index" n="index"><head>Incipiunt capitula librorum <hi rend="italic">Matheseos</hi> Iulii Firmici Materni Iunioris V. C.</head>

<p><hi rend="bold">Primus liber epistolam habet quid sit mathesis.</hi></p>

<p><hi rend="bold">Secundus habet :</hi></p>
<p>I. De duodecim signis. <lb/>
II. De domibus stellarum. <lb/>
III. De altitudinibus. <lb/>
IV. De humilitatibus. <lb/>
V. De decanis. <lb/>
VI. De partibus signorum. <lb/>
VII. De finibus. <lb/>
VIII. De stellis: quae per diem, quae per noctem gaudeant. <lb/>
IX. De formis stellarum. <lb/>
X. De ortu stellarum. <lb/>
XI. De Luna: quid cui astro se iungens significet. <lb/>
XII. De stellis: quando sint matutinae. <lb/>
XIII. De scematibus stellarum. <lb/>
XIV. De moribus stellarum et quo tempore quas uires habeant. <lb/>
XV. De stellis: quando sint matutinae, quando uespertinae. <lb/>
XVI. De moribus signorum et natura et anaforis et quibus uentis subiacentur. <lb/>
XVII. De duodechatemoriis. <lb/>
XVIII. De octo locis et cardinibus. <lb/>
XIX. De deiectis locis. <lb/>
XX. De ordine locorum. <lb/>
XXI. De duodecim locorum potestatibus. <lb/>
XXII. De nominibus duodecim locorum et quid sint <supplied>stellae</supplied> sortitae et apotelesmata ipsarum. <lb/>
XXIII. De qualitate geniturarum. <lb/>
XXIV. De diametris, trigonis, quadratis, hexagonis et ableptis. <lb/>
XXV. De signis: quibus partibus corporis sint adtributa. <lb/>
XXVI. Quis deus quot annos uitae decernat. <lb/>
XXVII. De temporum domino. <lb/>
XXVIII. De diuisione temporum. <lb/>
XXIX. De anni diuisione. <lb/>
XXX. De numeris antisciorum et apotelesma.</p>

<p><hi rend="bold">Tertius liber hoc habet:</hi></p>
<p>I. Hominem ad imaginem mundi. <lb/>
II. Thema mundi. <lb/>
III. Quae stellae in quibus locis singulares constitutae quid faciant. <lb/>
IV. De coniunctione Solis et Mercurii. <lb/>
V. De coniunctione Saturni et Mercurii. <lb/>
VI. De coniunctione Mercurii et Iouis. <lb/>
VII. De coniunctione Martis et Mercurii. <lb/>
VIII. De coniunctione Mercurii et Veneris. <lb/>
IX. De Luna in quibus locis posita et cum quibus astris constituta quid faciat.</p>

<p><hi rend="bold">Quartus liber hoc habet:</hi></p>
<p>I. Lunam maximam esse uitae hominis substantiam. <lb/>
II. De Luna: ad quam stellam accedens quid decernat. <lb/>
III. De Luna cum ad nullum fertur, et quem primo post uacuitatem sui cursus contingat, uel a quo defluat et ad quem currat, et in quibus locis quid faciat, et a qua stella defluens uacua currat et a nullo feratur, cui se applicuerit, uel a quo ad quem et in quo scemate fuerit. <lb/>
IV. De inueniendo loco Fortunae et quid decernat inuentus. <lb/>
V. De loco daemonis. <lb/>
VI. De domino geniturae inueniendo. <lb/>
VII. Quae stella domina geniturae inuenta quid faciat. <lb/>
VIII. Domina geniturae aliae stellae iuncta quid faciat. <lb/>
IX. Quemadmodum anni climacterici inueniantur. <lb/>
X. Quando anni climacterici transeantur. <lb/>
XI. De datoribus actuum. <lb/>
XII. De uacuis locis et plenis et significationibus eorum. <lb/>
XIII. Quae signa sint masculina, quae feminina. <lb/>
XIV. De Luna: quo loco et cum quibus stellis inuenta quid decernat; et de eius defluctione.</p></div>

<div type="lib" n="I"><head>IVLII FIRMICI MATERNI IVNIORIS MATHESEOS LIBER PRIMVS</head>

<div type="pr" n="pr"><p><milestone unit="par" n="1"/>Olim tibi hos libellos, Mauorti decus nostrum, me dicaturum esse promiseram; uerum diu me inconstantia uerecundiae retardauit et ab isto scribendi studio dubia trepidatione reuocauit, cum fragilitas ingenii mei nihil se scire tale posse conciperet quod dignum fore tuis auribus iudicaret.</p>
<p><milestone unit="par" n="2"/>Nam, cum esses in Campaniae prouinciae fascibus constitutus, cuius te administrationis meritum maxima honoris dignitate nobilitat, occurri tibi rigore hiemalium pruinarum et prolixi itineris diuersitate confectus. Illic tu languentis et fatigati corporis mei senium enisus es fidis et religiosissimis amicitiae releuare fomentis. <milestone unit="par" n="3"/>Cum itaque ad pristinum me statum solaciis ac medelis tuis sanitas restituta reuocasset, recolentes inuicem pristinos actus et ad memoriam reuocantes, honestas et uarias sermonum fabulas serebamus.</p>
<p><milestone unit="par" n="4"/> Posteaquam de actibus ac de processibus nostris confabulati sumus, scrutatus a me es, sicut meministi, totius Siciliae situm, quam incolo et unde oriundo sum, et omnia quae ueteres fabulae prodiderunt cum uerae rationis explicatione quaesisti: quid uelit esse Scylla, quid Charybdis, quid concurrentium in freto fluctuum turbulenta confusio, quos disiuncta ac separata maria certo horarum tempore ac spatio contraria undarum collisione coniungunt? Quid faciant ignes, qui ex Aetnae uertice erumpunt, quae natura eorum quaeue substantia, ex qua origine sine iactura montis tanta proficiscantur et anhelent incendia? Qualis sit lacus, qui prope alueum Symaethini amnis ostenditur, cui Palicus nomen est, qui semper crassitudine lurida sordidus liuentibus spumis obatrescit et strepente coniugio stridulus argutum murmur exibilat?</p><p>
<milestone unit="par" n="5"/> Cetera etiam omnia mecum recolens et requirens quae tibi a primo aetatis gradu et Atticae et Romanae litterae de admirabilibus prouinciae Siciliae tradiderunt, ad ultimum ad Archimedis sphaeram sermonis atque orationis tuae ordinem transtulisti, ostendens mihi diuini ingenii tui prudentiam atque doctrinam, quid nouem illi globi, quid quinque zonae quae diuerso naturarum genere colorantur, quid duodecim facerent signa; quid quinque stellarum sempiternus error operetur, quid Solis cotidiani cursus annuique reditus, quid Lunae uelox motus assiduaque luminis uel augmenta uel damna; quantis etiam conuersionibus maior ille quem ferunt perficeretur Annus qui quinque has stellas, Lunam etiam et Solem, locis suis originibusque restituit, qui mille et quadringentorum et sexaginta et unius anni circuitu terminatur; quae ratio Orbem Lacteum faciat, quae defectionem Solis ac Lunae; cur septentriones numquam caeli rotata uertigo ad occidentem transferat orientique restituat; quae sit Aquiloni pars terrae, quae uero Austro subiecta; quae ratio terram ipsam in media parte compositam librata aequabilitatis moderatione suspendat; quatenus Oceanus, quod quidam Atlanticum aiunt mare, terrae spatium in modum insulae undarum suarum circumfusione concludat. </p><p>
<milestone unit="par" n="6"/> Haec cum omnia mihi a te, Mauorti ornamentum bonorum, facili demonstrationis magisterio traderentur, ausus sum etiam ipse aliquid inconsulti sermonis temeritate proferre, ut promitterem tibi editurum me quicquid Aegypti ueteres sapientes ac diuini uiri Babyloniique prudentes de ui stellarum ac potestatibus diuinae nobis doctrinae magisterio tradiderunt. <milestone unit="par" n="7"/> Fui itaque, sicut ipse noui, in ista promissione temerarius et me, ut uerum tecum loquar, frequenter seuera obiurgatione reprehendi cupiebamque, si permitterer, mutare promissum. Sed trepidationem meam hortatio tui sermonis erexit coegitque aggredi quod frequenter ex desperatione deserui. Nam cum tibi postea Orientis gubernacula domini atque imperatoris nostri Constantini Augusti serena ac uenerabilia iudicia tradidissent, nullum praetermisisti tempus quo non a nobis exigeres quod tibi inconsulta pollicitatione promisimus. </p><p>
<milestone unit="par" n="8"/> Proconsuli itaque tibi et ordinario consuli designato promissa reddimus, orantes ac ueniam postulantes, ne in istis libris pondus et gratia perfectae orationis, tractatus maximi aut graues firmaeque sententiae a doctrinae atque eloquentiae tuae iudicio requirantur. In nobis tenue ingenium et sermo subtilis et, quod uere confitendum est, matheseos permodica. Quae omnia cum nos uaria desperatione turbarent, adgressi sumus tamen scribendi laborem, ne, licet in arduis ac difficillimis promissionibus constituti, prudentiae tuae, Lolliane, doctissima iudicia falleremus. </p></div>
<div type="cap" n="1"><head>I.</head>
<p><milestone unit="par" n="1"/> In uestibulo itaque orationis atque in ipsis principiorum primordiis constituti, nihil aliud agere debemus nisi ut his respondeamus qui totam uim matheseos multiplici orationum genere labefactare conantur, qui sententiis ac disputationibus suis omnem philosophiam diuinamque scientiam putant se posse elati sermonis auctoritate perfringere. Quos, sicut ego iudico et sicut ipsis rebus probatur, non infirmitas ipsius falsitasque doctrinae, sed contradicendi studia sollicitant, ut certis ac definitis rebus, quas non tantum animo ac ratione cernimus, sed ipsorum oculorum acie et iudicio conspicimus, argumentatione pugnacis licentiae resistatur. <milestone unit="par" n="2"/> Hi namque nimis altis ac subtilibus disputationibus suis ex ipsis primo mathematicorum responsis quasi per cuniculum quemdam ad labefactandam hanc totam scientiam conantur irrepere; qui quanto uehementius pugnant quantumque persuadendi uias quaerunt, tanto fidem astrologiae uehementius fortiusque confirmant. <milestone unit="par" n="3"/> Neque enim esset eius uera substantia, nisi contra eam tantis argumentorum uiribus niterentur. Nec hoc est admiratione dignum, cum sciamus inter ipsos quanta sit ipsa deorum naturae dissensio quantisque disputationum argumentis uim totam diuinitatis conantur euertere, cum alii deos non esse dicant, alii esse quidem, sed nihil procurare definiant, alii et esse et rerum nostrarum curam procurationemque suscipere, et tanta sint hi omnes in uarietate et dissensione uersati ut longum et alienum sit, hoc praesertim tempore cum aliud opus adgressi sumus, singulorum enumerare sententias. <milestone unit="par" n="4"/> Nam alii et figuras his pro arbitrio suo tribuunt et loca adsignant, sedes etiam constituunt et multa de actibus eorum uitaque describunt et omnia quae facta et constituta sunt ipsorum arbitrio regi gubernarique pronuntiant; alii nihil moliri, nihil curare et ab omni administrationis cura uacuos esse dixerunt; adferuntque omnes uerisimile quiddam, quod auditorum animos ad facilitatem credulitatis inuitet. <milestone unit="par" n="5"/> Quae uero de animae immortalitate dicta sunt, diuini illius Platonis et acerrimi atque ardentissimi Aristotelis contraria sibi ac repugnantia dicta demonstrant; nam de bono ac malo diuersae inter se mobilesque sententiae. <milestone unit="par" n="6"/> Quarum explicationem nunc praetermittendam puto; neque enim hoc genus disputationis intrauimus nec ad haec refutanda uel confirmanda animum nostrum consiliumque formauimus, sed omnia haec ideo breui oratione perstrinximus ut contradicentium contentiosa commenta cunctis hominibus, patefacto sui studio, panderentur. </p><p>
<milestone unit="par" n="7"/>  Libet itaque censere quae de mathesi dicant, et curae est omnia quae ab illis dicta sunt breui oratione perstringere. Explicaturi enim matheseos atque astrologiae substantiam, non debemus diutius in alienis operibus immorari.</p></div>

<div type="cap" n="2"><head>II.</head>
<p><milestone unit="par" n="1"/> Primo itaque de moribus hominum coloribusque conueniunt dicentes: «Si stellarum mixturis mores hominibus coloresque tribuuntur et quasi quodam picturae genere atque artificio stellarum cursus mortalium corporum liniamenta componunt, id est si Luna facit candidos, Mars rubeos, Saturnus nigros, cur omnes in Aethiopia nigri, in Germania candidi, in Thracia rubei procreantur, quasi Luna et Mars in Aethiopia uim suam uiresque non habeant et potestatem suam fingendique licentiam in Germaniam ac Thraciam Saturni deserat stella?» <milestone unit="par" n="2"/> De moribus uero illud addunt: «Si Saturnus facit cautos, graues, tardos, auaros ac tacitos, Iuppiter maturos, bonos, benignos ac modestos, Mars crudeles, perfidos ac feroces, Sol religiosos, nobiles ac superbos, Venus luxuriosos, uenustos et honesto gratiae splendore fulgentes, Mercurius astutos, callidos et concitati animi mobilitatibus turbulentos, Luna acutos, splendidos, elegantes et popularis, splendoris gratia praeualentes, cur quaedam gentes ita sunt formatae ut propria sint morum quodammodo unitate perspicuae? <milestone unit="par" n="3"/> Scythae soli immanis feritatis crudelitate grassantur, Itali fiunt regali semper nobilitate praefulgidi, Galli stolidi, leues Graeci, Afri subdoli, auari Syri, acuti Siculi, luxuriosis semper Asiani uoluptatibus occupati, et Hispani elata iactantiae animositate praeposteri. <milestone unit="par" n="4"/> Ergo Scytharum rabiem numquam mitigat Iuppiter, nec Italis Sol aliquando denegabit imperia, nec leuitati Graecorum Saturni stella pondus imponit, nec Asiana lasciuitas sobria Iouis moderatione corrigitur, nec Siculorum acumen frigido ortu aliquando Saturnus obtundet, nec Syrorum auarities lasciuis Veneris radiationibus temperatur, nec Afrorum malitiosa commenta et bilingues animos salutare Iouis sidus impediet, nec Hispanorum iactantiam pigrum poterit Saturni lumen hebetare, nec Gallicam stoliditatem Mercurii sapientissimum sidus exacuet».</p><p>
<milestone unit="par" n="5"/> Illa uero ipsorum inter ea potentissima et uehementer contra nos posita peroratio est, quod aiunt ex istius artis instituto omnia ex rebus humanis uirtutum officia tolli, si temperantia, fortitudo, prudentia, iustitia stellarum decretis, non nostris adscribuntur uoluntatibus. Iam si quis societatis caritatisque uinculum ruperit et conciliationis humanae iura neglexerit totumque se feritati perfidiaeque tradiderit, facinus suum et animi peruersas cupiditates securus stellarum iudiciis adscribat. <milestone unit="par" n="6"/> «Sit iniquus, sit perfidus, sit maliuolus, sit irreligiosus, quia haec uitia mala, Mercuri cum Marte perfecit constellatio! Cur animum nostrum fortitudinis studio roboramus, cur erecta mente sublimique constantia et diuinarum uirtutum magisterio formati, in acerbis casibus costituti, mortem doloresque contemnimus, si gloriae laudem et potentissimae dignitatis insignia nec appetentibus nobis Sol Iouis bona coniunctionis societate largitur? <milestone unit="par" n="7"/> Frustra igitur consilio ac ratione errantis animi uitia comprimimus, frustra luxuriosas libidinum illecebras temperamus, frustra grauitatis instinctu aequitatis modestiam iuraque conquirimus, si Mercurius, Iouis ac Lunae bonis radiationibus temperatus, ad desideria nos et cupiditates istius uirtutis inflammat».</p><p>
<milestone unit="par" n="8"/> Etiam singulos homines hac disputationis oratione conueniunt: «Frustra habes, o bone uir, dilectum bonarum rerum ac malarum fugiendi cupiditatem! Quid te honestis prouisionibus ac diligentiae suffragiis munis, si totum hoc tibi non scientia, sed aut Saturnus praestat aut Iuppiter? Contemnamus, si uidetur, deos, et religionum sanctas uenerabilesque caerimonias sacrilego desperationis ardore publicemus! <milestone unit="par" n="9"/> Quid inuocas, arator, deos? Sine cura, numinis tui ingenio, segetis sulcus aequatus est. Tu qui per aperta iuga oliuam in aciem distinctis componis ordinibus, frustra deuoues uitium palmites Libero tuo religiosa cum trepidatione, cuiusquam si sine praesidio diuinitatis stellarum cursu aut denegantur aut dantur. <milestone unit="par" n="10"/> Tu qui promulgas leges ac iura sancis, tolle scita, refige tabulas et istis nos seuerissimis animaduersionibus libera: illum sacrilegum Mercurius, ut mathematici uolunt, illum adulterum Venus fecit; illum ad neces hominum Martis sidus armauit, illum mutare tabularum fidem, illum uenena miscere, illum quiescentium securas animas et iam Lethaei fluminis obliuione purgatas Mercurius cogit nefariis carminibus excitare. <milestone unit="par" n="11"/> Ecce ille incestis inflammatur ardoribus, illum uides puerorum complexibus inhaerentem: causam huius tanti mali Marti tribuimus aut Veneri. Ille te iubente manu carnificis sine causa percussus est, in illum per PR. dicta sententia est: si non suo studio, sed stellarum uitiosa coactus est radiatione peccare, non habetis, magistratus, iustam animaduertendi substantiam, quia scitis nos ad ista uitia malignis stellarum semper incitari fomitibus».</p><p>
<milestone unit="par" n="12"/> Haec atque alia simili oratione componunt quaerentes utrumnam stellas animantes an inanimantes esse dicamus, ut istius quaestionis conclusione confusi difficile animi nostri iudicium sententiamque promamus; quicquid enim horum dictum fuerit, syllogismorum aculeis in contrarium uertunt, ut ad arbitrium ipsorum constrictus respondentium sermo consentiat. </p></div>

<div type="cap" n="3"><head>III</head>
<p><milestone unit="par" n="1"/> In quibus rebus et disputationibus ingenia quidem nos eorum laudamus, propositum uero institutumque uitiamus, quia nobis fidem suam astrologia responsionum apotelesmatumque diuinis ac manifestissimis auctoritatibus comprobauit. <milestone unit="par" n="2"/> Addunt etiam quidam, ut nobis ex aliqua parte consentiant et ut eblandito consensu totam istam scientiam dubitationis desperatione exturbent, habere quidem doctrinam istam uim maximam, sed ad liquidum propter partium minutorumque breuitatem ac uelocissimum siderum cursum caelique pronum rotatae uertiginis lapsum neminem peruenire posse confirmant, ut ista eorum ueri simili definitione sermonis totius scientiae substantia subruatur. <milestone unit="par" n="3"/> Nos uero, licet sit nobis tenue ingenium et angustae orationis paene inefficax sermo, cum tamen debemus ipsius rei ueritate refutare quae dicunt et responsionum apotelesmatumque constantia diuinae istius scientiae confirmare praecepta, respondebimus tamen a te, decus nostrum Lolliane, ueniam postulantes ut in refutationibus omnibus ueritatis fides, non orationis splendor ac substantia requiratur. </p><p>
<milestone unit="par" n="4"/> Et primum quidem uellem ut profiteretur iste uehemens mathematicorum accusator, qui artem istam tam elata oratione persequitur, utrumnam cepit aliquod ipsius scientiae experimentum, an sciscitanti ei nemo uera respondit, an uero aspernatus audire et sperans aures suas istis responsionibus pollui, seuerus et uehemens et totius quodammodo diuinitatis iura perturbans, argumentorum suorum aculeos licentia exercitati sermonis exacuit. <milestone unit="par" n="5"/> Si quaerenti ei uera responsa sunt et respondentis sententiam fides secuta est ueritatis, cur notat quod admirari debuerat? Cur diuinam scientiam proditoris animo perfidus accusator impugnat? <milestone unit="par" n="6"/> Si uero, erraticis responsionibus, is qui mathesin se scire profitebatur non potuit implere quae dixerat, et responsa eius mendacia promissionis immaculant, imperitia illius temeritasque pulsanda est et fallax infamanda promissio. Omni enim malo dignus est, quod per illum stet ut praeclarae artis studium falsis responsorum mendaciis obumbretur. <milestone unit="par" n="7"/> Qui uero quaerere aliquid aut audire noluit nec iudicium aurium suarum uera respondentibus commodauit, ueritus scilicet ne rigidas eius cogitationes fides ueritatis infringeret, inique facit, si notandum putat quicquid potuit — uel non potuit, obtusa mentis intentione — percipere. Iniusti sunt enim semper, sicut nouimus, iudices qui de incognitis sibi pronuntiant rebus; et non habet iudicandi auctoritatem, qui ad statuendum aliquid imperita licentia temeritatis adducitur nec ad effectum sententiae examinatis partium allegationibus profertur. </p><p>
<milestone unit="par" n="8"/> Vnde, si impugnat is qui a prudentissimo mathematico et audiuit aliquid et credidit et probauit, malitioso mentis instinctu et pugnaci studio notabilia contradicentis uota concepit; si uero interroganti ei imperitus professor falsa respondit, non mathesis, sed hominis fallax ac temeraria notetur inscitia; qui uero nec audire uoluit nec iudicare, frustra sibi pronuntiandi uindicat partes, quia eius rei cuius experimentum capere noluit non est idoneus ut possit notare substantiam. </p></div>

<div type="cap" n="4"><head>IV.</head>
<p><milestone unit="par" n="1"/> Quod uero nos in isto studio quidam opposita scientiae eius difficultate deterrent, libenter amplectimur. Vere enim sunt res arduae atque difficiles et quas non facile possit animus terrenis sordium laqueis impeditus, licet ipse ignea sit diuinitatis immortalitate formatus, facili inquisitionis ratione percipere. <milestone unit="par" n="2"/> Diuinitas enim eius, quae sempiterna agitatione sustentatur, si in terreno corpore fuerit inclusa, iacturam quamdam diuinitatis suae patitur temporalem, cum uis eius atque substantia coniunctione et societate terreni corporis et assidua dissolutione mortalitatis hebetatur. Vnde fit ut omnia quae ad inuestigationem diuinarum artium pertinent difficili semper nobis cognitione tradantur. <milestone unit="par" n="3"/> Quapropter, quia nos libenter ac facile in ista parte consensimus ostendentes cur diuinae res difficili inquisitione cernantur, confiteatur etiam ipse necesse est quod animus, qui immortalis est, si a uitiis ac libidinibus terreni corporis fuerit separatus ac suae originis et seminis constantiam retinens uim suae maiestatis agnouerit, omnia, quae difficilia putantur atque ardua, facile diuina mentis uestigatione consequitur. <milestone unit="par" n="4"/> Dic mihi: quis in caelo iter maris uidit? quis ex attritu lapidum scintillam latentis ignis excussit? quis potestates cognouit herbarum? cui se tota natura diuinitatis et ostendit et prodidit, nisi animo qui, ex caelesti igne profectus, ad regimen et ad gubernationem terrenae fragilitatis immissus est? <milestone unit="par" n="5"/> Ipse et huius scientiae rationem, ipse computos tradidit, ipse solis ac lunae et ceterarum stellarum, quae a nobis <hi rend="italic">errantes</hi>, a Graecis uero <hi rend="italic">planetae</hi> dicuntur, cursus, regressus, stationes, societates, augmenta, ortus occasusque monstrauit et, in fragilitate terreni corporis constitutus, breui maiestatis suae recordatione haec omnia ut traderet non didicit, sed agnouit. <milestone unit="par" n="6"/> Ecce cognoscitur et inuenitur quo in signo Saturni gaudeat stella et quando frigus eius fomento alieni ardoris incalescat; ecce motus et cursus eius per dies singulos horasque colligimus; praedicimus etiam quando retrogradus ad stationem pristinam reuertatur, quando tarditatis eius pigros cursus regali maiestatis auctoritate uicinum solis lumen exagitet, quando profectus ab eo solis ardor tardae agitationi quietam tribuat potestatem, post quantum tempus ad eamdem signi partem, unde semel recesserat, pigra rursus molitione perueniat. <milestone unit="par" n="7"/> Haec et in Iouis stella eadem ac pari ratione cernuntur; licet enim breuiori temporis spatio, simili tamen etiam ipsa per XII signa agitatione percurrit. Mars etiam, quem uides ignitis fulgorum ardoribus sanguinolentum et minaci luminis coruscatione terribilem, ecce cum ad Saturnum, cum etiam ad eius uenerit domum, ignes eius natura alieni frigoris temperantur et, licet sint incitatiores huius sideris cursus, eadem tamen etiam ipsi ratione cernuntur. <milestone unit="par" n="8"/> Veneris etiam et Mercurii cotidiana nobis obsequia monstrata sunt; hae enim stellae breui interiecto spatio circa solis orbem currunt pariter, aut sequuntur, aut una subsequens stella alteri praeeundi concedit obsequia. Scimus quando uespertino, quando matutino ortu nobis appareant, quando solis orbe absconsae lateant, quando, ex radii eius splendore liberatae, lucido sui nitore praefulgeant. <milestone unit="par" n="9"/> Quid de Lunae uobis cursu uidetur? quam dicimus quando supplementis sollemnibus attriti orbis nutriat damna, quando pauperata luminibus iacturam propriae maiestatis agnoscat. Haec enim cum uicina soli siue crescens siue deficiens fuerit, radios luminis sui quasi solem uenerata submittit, ut fraternis ignibus rursus ornata; cum longiores cursus sui fecerit metas, renata fulgidi splendoris ac renouata luminis ornamenta circumferat. <milestone unit="par" n="10"/> Ecce aliud maius addiscimus quod, cum acciderit, imperitos homines monstruosa semper timiditate perturbat, cum Sol, medio diei tempore Lunae radiis quasi quibusdam obstaculis impeditus, cunctis mortalibus fulgida splendoris sui denegat lumina (quod Optati et Paulini consulatu, ut de recentioribus loquar, cunctis hominibus futurum mathematicorum sagax praedixit intentio), quando rursus luna, terrenarum altitudinum adumbrata regionibus, simili ratione deficiat, quod frequenter fieni lucidae noctis serenitate peruidimus. </p><p>
<milestone unit="par" n="11"/> Haec omnia mathematicorum collegit ingenium et, computatione sollerti, diuinae dispositionis secreta perdidicit. Vellem itaque mihi tu, quicumque es, quaerenti ea respondeas: quid difficilius putes esse, cursus siderum inuenire, quos nunc inuentos exposui, qui modo per altum, modo per latum, modo per demersum feruntur, qui nunc se Austri, nunc Aquilonis regionibus ac flatibus iungunt, nunc decedunt, nunc absconduntur, nunc directo cursu, nunc retrogrado, nunc stativa tarditate subsistunt et intentionem quaerentium ex ista cursus sui uarietate confundunt, an, inuentis stellarum cursibus, definire postea quid per omnem terrarum tractum mixtura ipsarum radiatioque perficiat? <milestone unit="par" n="12"/> Qui enim ad consentiendum ipsa ra<del>dia</del>tionis ueritate compelleris, quod cursus hos siderum adsidua obseruatione computationis inuenimus, consentias <del>oportet</del> necesse est quod, inuento stellarum cursu, facile postea officia ipsarum potestatemque uideamus. Difficilia sunt enim semper et ardua, ad quae rudes et indocti inconstantia trepidationis accedimus; nec facile possumus consequi ratione quicquid non praecedentia nobis magisteria tradiderunt. <milestone unit="par" n="13"/> Sic prima litterarum signa cum quadam fastidii aspernatione cognoscimus, sic in incognito itinere constituti in primis uestigiis paene deficimus; uides ut primos discentes computos digitos tarda agitatione deflectant; illum quem uides natantem ex crebra submersionis trepidatione deficere, post paululum assidua brachiorum agitatione firmatus per summas elapsus undarum spumas facili se mobilitatis leuitate suspendit: quoniam haec omnia, id est litteras, computum, musicam ceteraque quae discimus, tunc facili ratione percurrimus, cum primae originis iam confirmata ingenii conceperit disciplina. </p><p>
<milestone unit="par" n="14"/> Ergo quia constat difficilius fuisse inuenire stellarum cursus quam definire quid faciant (de inuento enim earumdem cursu nulla dubitatio est, quem uolentibus discere primum calculo, deinde ipsa oculorum uisione monstramus), quid impugnatis scientiam, cuius principiis ac parti consentientes totam eius substantiam roboratis? </p></div>

<div type="cap" n="5"><head>V.</head>
<p><milestone unit="par" n="1"/> Sequitur ut de coloribus ac moribus disputemus et omnem istum calumniosae quaestionis locum ueris argumentorum uiribus refutemus, ut, discussis omnibus atque purgatis, securi ad ipsius scientia uenerabilia secreta ueniamus. </p><p>
<milestone unit="par" n="2"/> «Cur, inquit, omnes in Aethiopia nigri, in Germania candidi, si figuras hominibus et colores stellarum cursus diuersa radiationis commixtione largitur?» </p><p>
<milestone unit="par" n="3"/> Oportebat quidem nos in ista quaestionis parte copiosa oratione pugnare, ut astuta et calumniosa commenta adulti sermonis uiribus uincerentur. Sed coartauimus omne dicendi studium solis ueritatis uiribus, ne copiosae orationis illecebris affluentiaque sermonis et argumentationis licentia captas iudicantium aures ad falsarum opinionum ineptias transferamus. </p><p>
<milestone unit="par" n="4"/> Et primum quidem uellem ut quaerenti mihi respondent an in hoc ipso populo, in quo nunc constituti sumus, una sit omnium hominum similisque forma, licet sit omnium una natura. <milestone unit="par" n="5"/> Opinor hoc eum esse dicturum, quod omnes ciues nostri dissimilis sint uultus, uarietate formati, nec eadem est omnium similisque forma; et si dubitat, quod non opinor, aspiciat, cum in unum se locum totius populi multitudo collegerit, quod in theatris uel in contionibus fieri consueuit, et oculorum suorum aciem iudiciumque ad formam totius transferat turbae et ostendat mihi, si potest, duos saltem aliquos in tantis milibus hominum, qui isdem ac similibus membrorum liniamentis uideantur esse formati. Prodeant simul patres, liberi, fratres, et cum sit omnium necessitudo sanguine iuncta, diuersa tamen formarum designatione cernuntur; nec inuenitur aliquis <supplied>alteri</supplied> ita similis ut non uultus eius ab alterius uultu ex aliqua parte dissentiat. </p><p>
<milestone unit="par" n="6"/> Vnde constat generis quidem nostri substantiam et ipsam nudi ac solius corporis formam ex quattuor elementorum commixtione prouidi numinis artificio esse formatam, colores uero nobis ac formas, mores etiam et instituta de nulla re alia nisi stellarum perenni cursus agitatione distribui. <milestone unit="par" n="7"/> Habent enim stellae proprium sensum diuinamque prudentiam; nam, puro diuinitatis animatae conceptu, summo illi ac rectori deo, qui omnia perpetua legis dispositione composuit ad perennis procreationis custodiendum ordinem, infatigabilibus consensionibus obsequuntur. <milestone unit="par" n="8"/> Nec enim est aliquis homo, quem tam sacrilega desperatio temeritate exagitet, ut in terra, ubi omnia uidet esse mortalia, dicat esse prudentiam, illic uero, ubi omnia immortalitate perpetuitatis ornantur, non prudentiam esse, non rationem aut prouisionis ordinem obstinata mentis animositate definiat. <milestone unit="par" n="9"/> Quis dubitat quod per has stellas terrenis corporibus diuinus ille animus necessitate cuiusdam legis infunditur, cui descensus per orbem solis tribuitur, per orbem uero lunae praeparatur ascensus? <milestone unit="par" n="10"/> Mens enim illa diuina animusque caelestis per omne mundi corpus in modum circuli collocatus et, nunc intrinsecus, nunc extrinsecus positus, cuncta regit atque componit et, propriae originis generatione conceptus ad procuranda et conseruanda omnia ignita ac sempiterna agitatione, perpetuat nec hoc officium aliqua fatigatione deponit ut se ipsum atque mundum omniaque, quae intra mundum sunt, perpetua sui atque infatigabili mobilitate sustentet. </p><p>
<milestone unit="par" n="11"/> Ex hoc animo hi sempiterni stellarum ignes, qui globosae rotunditatis specie formati circulos suos orbesque celeri festinatione perficiunt, maiestate diuinae illius mentis animati partem animi ad terrena corpora transferunt quae spiritum ex illis perpetuis animi fomitibus mutuantur. <milestone unit="par" n="12"/> Hac ratione immortalis animus in nobis caducam terreni corporis fragilitatem confidentia suae maiestatis exornat, ut et ipse auctori suo originique ex aliqua parte respondeat qui, diffusus per cunctas animantes quae terrena conceptione gignuntur, facit ut, diuino animatae fomento, perpetuae generationis propagatione uiuescant. </p><p>
Quare nunc, cum simus cum stellis quadam cognatione coniuncti, non debemus eas sacrilegis disputationibus propriis privare potestatibus quarum cotidianis cursibus et formamur pariter et creamur. </p></div>

<div type="cap" n="6"><head>VI</head>
<p><milestone unit="par" n="1"/> Vnde, quod tu per nos fieri posse definis, ut homines a cultu deorum religionumque profano mentis furore reuocemus, qui omnes actus nostros diuinis stellarum dicimus cursibus confici, falleris et contrarium putas et a uera ratione dissentis. Nos enim timeri deos, nos coli facimus, nos numen eorum maiestatemque monstramus, cum omnes actus nostros diuinis eorum dicimus agitationibus gubernari. <milestone unit="par" n="2"/> Colamus itaque deos, quorum se nobis origo stellarum perenni agitatione coniunxit, et maiestatem eorum gens humana supplici semper ueneratione suspiciat; inuocemus suppliciter deos et religiose promissa numinibus uota reddamus, ut, confirmata animi nostri diuinitate, ex aliqua parte stellarum uiolenti decreto et earum potestatibus resistamus. </p><p>
<milestone unit="par" n="3"/> Hoc debere nos facere uir diuinae sapientiae Socrates docuit. Nam cum quidam ei de moribus suis cupiditatibusque dixisset quas ille simili ratione collegerat: «Sunt, inquit, ut dicis; agnosco, confiteor». Et uir prudentissimus latentia facili confessione detexit. «Sed haec, inquit, omnia a me prudentiae ac uirtutum auctoritate superata sunt, et quicquid uitii ex praua concretione corpus habuit, animi bene sibi conscia diuinitas temperauit».</p><p>
<milestone unit="par" n="4"/> Hic intellegi datur stellarum quidem esse quod patimur et quae nos incentiuis quibusdam ignibus stimulant, diuinitatis uero esse animi quod repugnamus. Nam, quod ad leges pertinet quibus peccata hominum seuera coercitione plectuntur, eas recte prudentissima constituit antiquitas; animo enim laboranti per eas opem tulit, ut per ipsas uis diuinae mentis perniciosa corporis uitia purgaret. </p></div>

<div type="cap" n="7"><head>VII.</head>
<p><milestone unit="par" n="1"/> Sed iam quia ad istam nos necessitatem quaestionis adduxit, dilata responsione quae de moribus et coloribus parabatur, cuius fundamenta ex aliqua parte iactata sunt, ostendamus etiam leges potestati fatorum necessitatique seruire et hoc eas semper facere, quod fatorum decreuit auctoritas. <milestone unit="par" n="2"/> Quod ut probemus, longiora repetere debemus exempla. Ecce ille iuuenis integris uiribus, diues, innocens et modestus, nullo domestici facinoris exagitatus impulsu, nulla timoris trepidatione compulsus laqueo se suspendit et perdidit; alterius iam palpitantis laqueum rupit inimicus, et qui, ob dedecus uitae, morti propria animaduersione se dederat, soluto laqueo iudicantis sententia liberatur. Quis hoc alius nisi uis fati necessitasque perficit ut ministri necis, qui ad exhibendum reum fuerant destinati, oppressum malis suis hominem et conscientiae animaduersione damnatum ex medio imminentis mortis periculo liberarent? <milestone unit="par" n="3"/> Ille rursus, cui omnes innocentiae testimonium perhibent, stricto gladio, tamquam cogeretur, incubuit et minacem mucronis aciem costis innocentibus condidit. Ille, uir integer, sobrius ac pudicus, cuius uitam semper sumus institutumque mirati, ecce per praecipitia proiectum corpus flebili laceratione dispersit. Ille iustus uitam suam misera mendicatione sustentat; ille uero, quem famosi sceleris maculauit infamia, felicibus subleuatur augmentis et maximis honorum cumulatur insignibus. Ecce pirata post infinitas innocentium neces in cruento sinu felices suscipit filios; ille innocens et ab omni scelerum <supplied><gap/></supplied> separatur inuidia. <milestone unit="par" n="4"/> Cui haec tribuis? quis ista fieri permittit? cui tantum de nobis licuit? Da manus et aliquando istis nos contentionum conflictationibus libera, ut haec omnia quae fragilis et caduca consueuit ferre mortalitas fortuitis stellarum cerni cursibus etiam tua confessione confirmes. </p><p>
<milestone unit="par" n="5"/> Quid de decore, honoribus malorum et de fuga exiliisque bonorum dicimus? Vides illum, seruilibus maculis infectum, sordes ac labem generis sui consularium fascium nobilitate protegere? Ille, ingenui sanguinis ornamenta circumferens, honorum debitis priuatur insignibus. Ille, primo aetatis gradu positus, nulla praeferens ornamenta uirtutis, omnes honores praecipiti celeritate continuat; ille, iam deficientis aetatis senio confectus, et testimonium egregiae uitae <supplied><gap/></supplied>, cursu nunc primo in adeundis honoribus auspicatur. <milestone unit="par" n="6"/> Quae istum senem ratio retardauit? atquin illi omnia honorum ornamenta uitae meritum pollicebatur. Quis illum iuuenem ad tantum honorum cumulum, de quo nihil adhuc tale sperare poteramus, cursu<del>s</del> repentinae felicitates impegit, nisi uis ills quam dicimus fati, quae stellarum agitatione perficitur, operata est ut illum cogeret, hunc retardaret? <milestone unit="par" n="7"/> Quid iam de damnationibus eloquar maiorum peccatorum aut criminum merito? Dicebas paulo ante: frequenter uidimus huiuscemodi iniurias omnium consentiente iudicio innocentibus irrogatas. <milestone unit="par" n="8"/> Prudentissimum illum Atheniensium et singularis iustitiae uirum, qui uitae atque uirtutum merito sapientis cognomen acceperat, infamis testulae iactus exegit. Socrates uero, cuius prudentia testimonio diuinitatis ornatur, formatis moribus hominum et diuina institutione compositis, falsis accusationibus obrutus est; acerbae delationis oneratus inuidia, indefensus et proditus, seuerae animaduertentium potestati subcubuit. Quotiens fortuna imperatorem Alcibiadem, quotiens exulem fecit? <milestone unit="par" n="9"/> Quid de ista sortis uarietate dicamus? Patiebatur haec Alcibiades, ad ciuilem imperandi modum Socratis diuinis magisteriis institutus, et, cum semper et ubique prospere duxisset exercitum, fortunae contra se saeuientis inuidiam uitare non potuit. Sed illum forsitan, ut quidam uolunt (absit enim ut hoc nostra oratione firmemus!), prauarum cupiditatum desideria ceperant et incautae temeritatis fefellit improuisa uis. Aliud ergo proferamus exemplum, ut uel sic ad confessionis angustias coarteris. <milestone unit="par" n="10"/> Platonem, cum illis animi uirtutibus, cum illa sapientiae doctrina, uendidit fatum et illam diuini animi disciplinam tyrannicis crudelitatibus ac ludibriosis Dionysii potestatibus tradidit. Si haec non sufficiunt, ad Pythagorae naufragia reuertamur. Qualis uir ille fuerit omnibus notum est! Cuius uirtutem, sapientiam prudentiamque et diuina animi commenta, et hominum et deorum probauere iudicia. <milestone unit="par" n="11"/> Ecce ad summum cuncta perdidicit et, ne quid deesset eius diuino ingenio, peregrinis etiam magisteriis imbutus ad omnia sapientiae secreta penetrauit et, ut uerius loquar, diuini animi intentione primus, immo potius solus in ista positus fragilitate terrena naturam et originem prouidi numinis ac diuinae maiestatis inuenit. Salutare illud, ut quidam uolunt, et prouidum numen per dies singulos sequebatur; cuius monitis atque praeceptis purgatis animi sordibus ad omnia uitae ornamenta et uirtutis, extorrem atque exulem ciuium suorum seuerissima decreta fecerunt. <milestone unit="par" n="12"/> Is patriam fugiens totamque Graeciam ad aliena primum transiuit imperia; Sybarim et Crotonam exul incoluit. Sed nec ibi illum diutius fortuna detinuit; nam nunc per Locros, nunc per Tarentum et per omnes paene Italiae oras fugitiuus errauit. Ecce ad ultimum flamma saeuiente circumdatur et cum illo pariter miserorum turba incendio grassante conficitur. </p><p>
<milestone unit="par" n="13"/> Quid agis? Etiam nunc derogas fato et stellarum uim obstinata animositate contemnis, cum uideas bonorum malos exitus, malorum prosperos actus, innocentium <supplied><gap/></supplied> securitates? Cui haec tribuis? cuius haec putas fieri decretis? Iniqui sumus, si, cum haec omnia nobis fatorum imperia decernant, adhuc rigidae contradictionis animositatibus repugnamus. In summa tibi respondendum est, quia hoc nos facere praesentia hortantur exempla: et ille qui nocens est fato cogente peccauit, et ille, qui innocens damnatur, fatali necessitate compulsus seueram animaduersionis sententiam pertulit. </p><p>
<milestone unit="par" n="14"/> Ad te nunc singularem uirum, Plotine, ueniemus, ut allegationes nostras recentium exemplorum patrociniis muniamus. Quas ille philosophiae non attigit partes, cum doctrina eius uitae sequeretur insignia, cum id quod docebat non alieno, sed proprio uirtutis ostenderetur exemplo? Cuius ex ore tamquam ex adyto quodam diuinae sententiae proferebantur. Fuit namque ille uir ad omnia uirtutis ornamenta compositus et omni diuinarum dispositionum studio firmatus, iustus, fortis, prouidus, temperatus et qui se crederet Fortunae impetus prouidentiae posse ratione superare. </p><p>
<milestone unit="par" n="15"/> Primum itaque locum sibi quietae sedis eligit, ut ab omni humanae conuersationis strepitu separatus Fortunae se liberaret inuidia, solis diuinae institutionis uacaturus insignibus, ut contra fortunae omnes minas integro se et incorrupto praesidio uirtutis armaret. <milestone unit="par" n="16"/> Ista itaque confidentia mentis erectus etiam corporis sui curam tuitionemque suscepit; ut nihil uacuum ac nudum relinqueret, ubi se posset licentia Fortunae saeuientis exercere, in salubri se ac pura regionis parte constituit; nam ad collocandam sedem amoenum sibi Campaniae ciuitatis solum elegisse narratur, ubi semper aeris quieta moderatio cunctos incolas salubri uegetatione sustentat, ubi nec uis hiemis nec flagrantis solis accessio, sed composita temperies ex utroque moderatur, ubi aegritudine aliqua laborantibus hominibus ingentium fontium calore et feruescentium aquarum salutari fomento conciliata sanitas irrigatur. <milestone unit="par" n="17"/> Illic constitutus honorum primum contempsit insignia, illos ueros honores putans quoscumque illi diuinum prudentiae magisterium contulisset. Nulla illum diuitiarum desiderii ceperant, sed has putabat esse diuitias quibus animus ornatus auctorem posset propriae originis inuenire. <milestone unit="par" n="18"/> Ecce in quadam parte orationis suae, sicut mihi uidetur improuidus et incautus, uim fatalis necessitatis adgreditur et homines Fortunae decreta metuentes seuera orationis obiurgatione castigat, nihil potestati stellarum tribuens, nihil fatorum necessitatibus reseruans, sed totum dicens in nostra esse positum potestate. <milestone unit="par" n="19"/> Longum est enumerare quid de rebus singulis senserit, qua se ratione fatali sorti subtraxerit, qua uim istam, id est stellarum atque fati, sententiarum argumentatione turbauerit. Sed haec adhuc integer incolumisque narrabat; numquam ille ad Socratis finem Platonisue exitum contorsit oculos uel mentem, utique, sicuti suspicari datur, multa illorum mentibus, multa uitiis adscribens. </p><p>
<milestone unit="par" n="20"/> Ecce se illi in ista confidentiae animositate securo tota fatorum potestas imposuit et primum membra eius frigido sanguinis torpore riguerunt et oculorum acies splendorem paulatim extenuati luminis perdidit, postea per totam eius cutem ma<supplied>li</supplied>gnis humoribus nutrita pestis erupit, ut putre corpus deficientibus membris corrupti sanguinis morte tabesceret; per omnes dies ac per omnes horas serpente morbo minutae partes uiscerum defluebant, et quicquid paulo ante integrum uideras, statim confecti corporis exulceratio deformabat. <milestone unit="par" n="21"/> Sic corrupta ac dissipata facie, tota ab illo figura corporis recedebat et in mortuo, ut ita dicam, corpore solus superstes retinebatur animus, ut ista grauis morbi continuatione confectus et tormentis propriis coactus ac uerae rationis auctoritate conuictus uim fati potestatemque sentiret et ut confecti corporis laceratione quassatus sententiam Fortunae pronuntiantis exciperet. <milestone unit="par" n="22"/> Quid nunc de huius famosa dicimus morte? Cur eum non potuere uirtutes, id est prudentia, temperantia, fortitudo, iustitia, ab istis Fortunae animaduersionibus liberare? Sensit itaque etiam iste uim fati et excepit finem quem illi stellarum ignita iudicia decreuerant; ex istius ualitudinis acerbitate confectus, proprio exemplo non sermonis licentia cunctos homines docuit potestatem fatorum nulla posse ratione contemni. </p><p>
<milestone unit="par" n="23"/> Scis etiam, ut rursus ad antiquiora redeamus exempla, quae Miltiades post uictoriam passus sit, quae Themistocles sustinuerit post triumphos; quibus sunt aerumnarum calamitatibus implicati, ab his scilicet qui-bus per illos et libertas reddita uidebatur et patria! <milestone unit="par" n="24"/> Quis contra illos saeuientis populi rabiem concitauit, quis conflauit inuidiam? Quis tam acerbum indixit odium ut, beneficiorum et redditae libertatis immemores, <del>ut</del> graui furoris instinctu et effrenatae leuitatis erroribus innocentes ac strenuos uiros populari animaduersionis acerbitate percuterent, nisi uis necessitasque fati infatigabilis, quae semper potestate dominatur? </p><p>
<milestone unit="par" n="25"/> Ad Romana nunc, si placet, reuertamur exempla. Ecce ignauus ille uir et omni infamiae maculatione pollutus, Syllam dico, qui a primo uestigio pubescentis aetatis in scurrarum gremiis per damna nundinati pudoris adoleuit: totiens prospere duxit exercitum et, ut «felix» diceretur, fecerunt innumerabilia reipublicae naufragia. <milestone unit="par" n="26"/> Respice quotiens laceratis patriae uisceribus ciuili sanguine cruentatur. Ecce innumerabiles proscriptionum tabulas ponit et cruentarum pecuniarum parricidali collatione ditatur. Sed nunc, licet sit omnia facinora eius enumerare difficile, pauca tamen enumerabimus, ut ex istis uim fatalis necessitatis agnoscas. <milestone unit="par" n="27"/> Septem milia ciuium nostrorum in medio foro urbis Romae Syllana animaduersione ceciderunt; mihi crede: nulla uis alia, nullum peccatorum meritum, nulla deorum uoluntas, sed fatorum necessitas istam multitudinem Syllanis manibus impegit. <milestone unit="par" n="28"/> Quod nunc putas esse iudicium, quem rationis ordinem, ut ille, qui numquam fuit memor sexus sui, qui ultra commendationem gratiae puerilis aetatis, senex exoletus, in aliena aetate flagitia corporis detinebat, uitiis obsessus, Romana gubernaret imperia? Hunc <supplied>quem</supplied> sciebamus in PR. petitione deiectum, cui grauissimus Censorinus ueris ac firmis accusationibus spoliatae pro- uinciae crimen obiecit, qui legatus bello Cimbrico degeneris animi timore prostratus imperatorem Marium et Romanum reliquit exercitum, is, cum his tantis pollueretur infamiis, regalis postea maiestatis auctoritate decoratus, exercitum nostrum in dispendia nostra conuertit. </p><p>
<milestone unit="par" n="29"/> Permitte mihi longiore oratione Syllanorum scelerum replicare discrimina; omnia enim haec ad disputa- tionis meae meritum conferentur, si plurimis infortuniorum generibus integre ac uerissime fuerit fatorum necessitas explicata. <milestone unit="par" n="30"/> Iussione Syllana Sulpicius, tribunus plebis, parricidalis praecepti nefanda animaduersione percussus est; quo flagitio tyrannica et scelerata eius cupiditas imbuta omnia statim sine aliqua dubitatione genera crudelitatis exercuit, ut et effrenatas animi sui cupiditates per dies singulos ciuilis sanguinis profusione satiaret. <milestone unit="par" n="31"/> Praetorio uiro, minori scilicet Mario, qui iudicio omnium bene meritus de republica uidebatur, Syllana iussione elisa sunt prius crura, deinde deiecta de statu corporis brachia humeris tenus dissoluta ceciderunt, tertio amputata lingua uocem reliquit in faucibus; ad postremum, omni corporis parte mutilata, oculi, qui fuerant spectatores et superstites, egeruntur. Et in tam angusto corpore a nefario patriae carnifice tot sunt inuenta supplicia et uix anima tantis uulneribus erogata est, cum hinc inde damnis fluentibus minutatim spiritus carperetur. </p><p>
<milestone unit="par" n="32"/> Sed forsitam circa solos uiros talis est feritatis atrocitate grassatus? Ecce in proscriptionum tabulis etiam mulierum ac matronarum nomen adscripsit, ut per omne humanum genus cruentam gladii exerceret potestatem. Non habet modum haec cruenta cupiditas nec infinita ciuium strage satiatur. <milestone unit="par" n="33"/> Romanus ille populus, subactis omnibus gentibus, posteaquam peragrato orbe atque possesso extremum etiam Oceani litus inuentum, seruire compulsus est nefario Syllanae potestatis imperio, debilitatis omnium animis metu et miseri timoris trepidatione possessis. Inter leges Porcias legesque Sempronias, cum omnium ciuium gemitu, etiam tertiam proscriptionis tabulam posuit nec hoc contentus malo, ne quod aetatis suae tempus uacuum a sceleribus reseruaret, Lucretium iam priuatus occidit et, deposita regia potestate, animi tamen in illo perniciosa crudelitas perseuerat. </p><p>
<milestone unit="par" n="34"/> Visne aliquid tibi, quia in Syllanicis temporibus immoramur, de lacu Seruilio referam, in quo multorum senatorum capita ad ostentationem immanissimi facinoris sectis ceruicibus pependerunt? Reipublicae uulnera inter ipsa deorum puluinaria constitutus inter sacras caerimonias positus semper Sylla securus ac superbus aspexit. Quid potest crudelius fieri? Liberis et uxoribus miseras orbitates titulo public<del>at</del>ae calamitatis ingessit; nihil pietati, nihil fidei, nihil fortitudini, nihil prouidentiae licuit contra Syllam. <milestone unit="par" n="35"/> Vbi nunc sunt qui peccata nostra humana ac diuina credunt posse lege puniri? Ecce Sylla nefariis caedibus pascitur, ecce tyrannico grassatur imperio nec cupiditatis eius potestas aliqua diuinitate impugnatur. Quid sentis? quid iudicas? Refuta quod dicimus! Ostende nobis ordinem rerum! Vbi sunt leges, ubi iudicia? Humano et diuino sumus semper destituti iudicio, quia omnia haec, quae diximus, Sylla commisit impune. Ergo facinora eius, cum tantis caedibus pascerentur, nulla ultricium dearum flagella castigant? <supplied><gap/></supplied> imperia nec est, qui dolorem suum uerbis ac lacrimis prodat? Defunctis per illum etiam supremus ignis eripitur: et hoc non potuit uidere Iustitia? <milestone unit="par" n="36"/> Dicis peccata hominum per dies singulos diis altricibus nuntiari; omnia haec, sicut uides, impune gesta sunt, et fecit de his omnibus Fortuna quod uoluit, et quicquid singulis fata decreuerant, Syllanae feritatis animaduersione completa sunt. Vt et hoc scias uera nos ratione edixisse, ipsum post haec mala prosper sequebatur euentus. Perpetuae dictaturae cumulatur insignibus et proprio arbitrio deponit imperia; laceratae reipublicae artus et cruentae pecuniae iussu eius ad ignobiliorum hominum diuitias conferuntur; post haec mala quieta securitate fruitur et abundantia scelerum saginatus decreto amplissimi senatus et populi nomine prosperae et perpetuae felicitatis ornatur. </p><p>
<milestone unit="par" n="37"/> Vbi nunc sunt qui negant actus nostros stellarum fortuitis cursibus gubernari? Ille crudelis perfidissimus, quem scimus per omnia crudelitatis genera grassatum, securus omnia dignitatis ornamenta consequitur; Marius uero post triumphum Iugurthae ceterarumque gentium, quas subegit, posteaquam urbem Romam et externis et domesticis periculis liberauit, post triumphales purpuras, post pictas aureasque palmatas, ferreis stringitur uinculis catenarum. Ecce exul in paludibus Minturnensibus latitat, ecce carceris squaloribus premitur. Vides ut ad crepidinem dirutae Karthaginis fugitiuus accedat? <milestone unit="par" n="38"/> Quis deus aut exulem Marium aut felicem fecerat Syllam? Paullus imperator militi Mario promittebat imperia, legatus Sylla Romanum deserebat exercitum, et tamen postea iudicio Fortunae ille exul factus est, ille «felix».</p><p>
Nimis longa oratione uim necessitatemque fati, stellarum etiam potestates, Syllanae dominationis facta crudelia tristi sermone defleuimus. <milestone unit="par" n="39"/> Scipio post tot triumphos, post deletam Karthaginem Numantiamque prostratam, post peragratam Graeciam Asiam Bithyniam Syriamque lustratam, post dictaturae irreprehensibiles actus, intra priuatos parietes domesticorum insidiis acerbo mortis cruciatu et nefariis frangentium gulam manibus oppressus privata quodam modo animaduersione confectus est. <milestone unit="par" n="40"/> Quid Regulo fides profuit, ut illum uis fati post miserae captiuitatis infamiam inter hostiles manus peruigili crudelitatis atrocitate prosterneret? Quae uis alia dissolutis Persarum regibus cum Romanis fascibus captiuum tradidit Crassum? Et utique uir strenuus fuerat et uirtutes eius, quae propria ostentatione lucebant, Romanus protegebat exercitus. <milestone unit="par" n="41"/> Pompeii post quintum consulatum, post tot et tam insignes triumphos, ad Nili fluminis ripam ceruices inuictas et regias et quas totiens purpura triumphalis ambierat semiuiri hominis gladius nefario genere mortis incidit. Quis manus in suam necem Catonis armauit? Quis impuris et effeminatis Antonii cupiditatibus cum lugubri miseroque omnium fletu uenerabilem Ciceronis tradidit sanguinem? Caesar, quos sua indulgentia ab omni liberauerat metu, ad exitium postea propriae salutis armauit. <milestone unit="par" n="42"/> Vides ut semper ubique Fortuna dominetur? Vides ut uarii sint hominum mutabilesque semper euentus? Fortis ab ignauo superatur, bonum prostrauit inferior, iusto iustitia non profuit, cautos prouidentia saepe decepit, pudicis ac sobriis impudicus ac dissolutus in honoris petitione praelatus est. Iacent strenui, laudantur improbi, et quicquid huic profuit, illum incauta imitatione decepit. </p></div>

<div type="cap" n="8"><head>VIII.</head>
<p><milestone unit="par" n="1"/> Haec nobis omnia stellarum cursibus conferuntur, his nos Fortuna uarietatibus conficit. Vnde tot exemplis ac tot rationibus moniti atque formati fatalis necessitatis legem non argumentorum licentia nec uerborum copia, sed ueritatis probabili ac recto iudicio comprobemus. <milestone unit="par" n="2"/> Sed iam huic nostrae allegationi etiam ipsi, qui contradicebant, ex aliqua parte consentiunt, dicentes esse quidem quamdam uim fortunae ac fati, quam <hi rend="italic">himarmenen</hi> uocant, sed huic necessitati disputationis suae licentia quaedam tribuunt: «quaedam» contradicit lex necessitasque fatorum, ut non posse uideatur aliquid et posse. </p><p>
<milestone unit="par" n="3"/> Hanc namque, quam dicunt <hi rend="italic">himarmenen</hi>, uolunt naturae hominum ceterarumque animantium quadam societate coniungi, et quia sic facti ac procreati sumus ut certo uiuentes tempore, completo uitae cursu, ad diuinum illum spiritum, qui nos sustentat, resoluta fragilitate corporis referamur, subici nos ad complendum istum finem fato pariter ac sorti, ut et nos et omnes animantes unus ac similis dissolutionis terminus fatali ista lege conficeret. Omnia uero quae ad cursum uitae pertinent in nostra uolunt esse posita potestate, ut nostrum sit quod uiuimus, fati uero ac sortis solum uideatur esse quod morimur. </p><p>
<milestone unit="par" n="4"/> Nescio quid ista diuersitas conclusionis operetur; nescio cui possit persuaderi quod dicitur. Confitetur aliquis esse fatum et dicit finem omnium fatalibus necessitatibus subiacere et, cum disputationibus suis ex ista quodammodo confessione praeiudicet, potestatem eius in minoribus partibus minuit, auget in maioribus, multa ac potiora concedens, ut actus quidem nostros in nostra dicat esse positos potestate, finem uero uiuendi ad fatalis sortis licentiam reuocet; et in tam inepta disputatione licentia se argumentationis extollit ut, cum fato animaduertendi quodammodo licentiam tribuat et totius potestatis concedat imperium, id quod minus est ei deneget, regendi scilicet hominis potestatem. </p><p>
<milestone unit="par" n="5"/> Si procreatos nos fatum producit in lucem et ad terrenas conuersationes uenientibus hominibus uitae ianuas pandit, si ipsius est, sicut ipsi confitentur, quicquid a nobis completo uitae cursu necessitate mortis exigitur, si initium nobis finemque uiuendi fatalis legis necessitas statuit, quid est aliud, quod non sit in eius positum potestate, cum et initia uitae per fatum nascentibus conferantur et dies mortis finisque uiuendi decretis ipsius ac iudiciis terminetur? <milestone unit="par" n="6"/> Ecce ille nondum corporis deformatione completa in maternis uisceribus immatura festinatione praemoritur; illum completa deformatione corporis et iam maternorum uiscerum angustiis liberatum uitalis spiritus aura non uegetat; illum in primis uitae incunabulis constitutum inter initia uagientis infantiae fugientis animae deserit uita; ille puer fragilitate deceptus, ille iam pubescentis aetatis et iam ad omnes uitae actus, quos paulo ante dicebat in nostra positos potestate, integra magisterii institutione compositus mortis repentino casu subtrahitur; ille uero uiuendi prolixitate omni paene sensu carens ac uoluntate et iam uergentis aetatis ac uitiosae senectutis inualidus inuitus longam ac taediosam lucis sustinet sarcinam. <milestone unit="par" n="7"/> Quis est qui aut illum non natum aut illum primo natalis die aut illum post paululum aut illum iuuenem aut illum senem applicat morti? Inueniat aliquid quod sequamur; inueniat quod nos possit instruere, quod laborantibus nobis rationem ueritatis ostendat: fatum utique dicturus est et necessitatem mortis humanae quae, omnibus animantibus quae terrena concretione gignuntur, uiuendi tempus propria iudicii dispositione distribuit, ut longiorem uiuendi substantiam aliis deneget, aliis largiatur. 8. Absurdum est confitentem de necessitate fatali derogare postea fato et periniquum est ut ab eo in sequentibus orationis partibus refutetur quod praecedenti confessionis professione fuerat roboratum. </p></div>

<div type="cap" n="9"><head>IX.</head>
<p><milestone unit="par" n="1"/> Quid de mortium uano exitu dicimus? Ille, cogente fato, suspenditur laqueo; at ille gladio percutitur; ille mari fluminibusque submergitur; ille, saeuientibus flammis ignique traditus, in cinerem fauillasque conuertitur; ille per praecipitia iactatur; ille cadentium tectorum ruina comprimitur; illius animam pestiferum ueneni uirus exclusit; ille paulatim tardo febrium ardore decoquitur; ille cita ardentium uenarum deflagratione feruescens uiolentia repentini caloris exaestuat; illum saeuientium ferarum inconsulta uescitur rabies; ille occasum patitur illaesus; illius uenenati serpentis ictus uenas stringit in mortem. <milestone unit="par" n="2"/> Hanc mortium nobis uarietatem fata describunt; haec sunt illa stellarum decreta quae paulo ante protulimus. Hinc illi illustrium uirorum miserabiles exitus, malorum nocentiumque felices; hinc uario cursu uita hominum Fortuna semper decernente transigitur. Hinc constat ortum finemque uitae, actus etiam nostros uniuersos, studia cupiditatesque et quicquid illud est quod ad humanae rationis conuersationem pertinet, fatalis necessitatis ineuitabili sententia contineri. <milestone unit="par" n="3"/> Cedamus itaque fide ueritatis oppressi et confiteamur uerae rationis secuti iudicia nihil in nostra, sed totum in fatorum esse positum potestate, ut, quicquid uel facimus uel patimur, totum hoc Fortunae nobis iudicio conferatur.</p></div>

<div type="cap" n="10"><head>X.</head>
<p><milestone unit="par" n="1"/> Explicatis his omnibus atque tractatis quae fati uim stellarumque decernentium leges uerae rationis disputatione monstrarunt, ad illam quaestionem quam in primam istius orationis reliquimus partem reuertamur, de coloribus scilicet hominum ac moribus, ut, omnifariam ista quaestione purgata securi et constantiae confidentia roborati, totum tibi quicquid de isto studio, Lolliane, promisimus, explicemus. </p><p>
<milestone unit="par" n="2"/> Qui requirit cur in quibusdam regionibus corpora hominum nigro semper colore sordescunt, cur uero alibi puro candoris splendore praeniteant, huic qui has requirit causas breui disputationis oratione respondeam, praesertim cum ad istam partem multorum sapientium dociles sententiae proferantur. <milestone unit="par" n="3"/> In omne caelum, cuius est rotunda formatio, quod terras maria ceteraque quae intra se sunt omnia ignei spiritus circumfusione complectitur <supplied><gap/></supplied> quinque zonarum ipsarum una similisque substantia est; nam quaedam ipsarum uniformes sunt nec alienam habent admixtionem, quaedam uero commixtae temperationis sunt moderatione compositae. <milestone unit="par" n="4"/> Harum quinque zonarum quae media est, corusci Solis incensa luminibus et sempiterni ardoris adustione torrida, ignito colore perpetui ruboris inficitur. Duae uero quae extremas mundi continent partes dextris laeuisque lateribus inhaerentes, caeruleo colore signatae atris semper niuibus inundantur et concreta glacie sempiternis pruinis et duratis gelu niuibus obsidentur. <milestone unit="par" n="5"/> Inter has duas frigidas et illam igneam quae per mediam mundi ducitur partem, duae sunt residuae constitutae, quas frigoris et caloris mixta temperies clementi moderatione formauit. Hae sunt duae zonae quae omne animantium genus in terrae finibus ex illa tranquilla commixtionis moderatione progenerant, per quas, ad omnium quae gignuntur ortus et occasus, per omne aeuum obliquus signorum ordo conuertitur, in quo Sol et Luna, quinque etiam stellae errantes, quae <hi rend="italic">planetae</hi> a Graecis uocantur, certa ac definita semper agitatione discurrunt; et harum stellarum cursum omne animantium genus perpetua sibi generis propagatione succedit. </p><p>
<milestone unit="par" n="6"/> Istarum quinque zonarum uis atque natura quarumdam gentium homines uniformi colore progenerant, ita tamen ut, in ipsa unitatis facie, corpora hominum quantacumque stellarum radiatione uarientur. <milestone unit="par" n="7"/> Quaecumque igitur gens hominum illi adiacet zonae quae sempiterna adustione ignis incenditur, licet sit sub eius zonae partibus collocata quae ex composita moderatione formata est, ad fingendos tamen colores hominum ignem sibi ex uicinae societatis coniunctionibus mutuatur, ut homines ad imitationem inustarum rerum atri semper forma coloris infuscet. <milestone unit="par" n="8"/> Quae uero partes glacialibus adiacent zonis, quae uiduatae ac desertae Solis ardoribus perpetuis pruinarum niuibus opprimuntur, gentes illas hominum quas in uicino posita zona progenerat nitido faciunt lumine splendidi candoris ornari. Sed, et in his regionibus quae candidos homines procreant, et in illis rursus quae nigros, ad uariandas hominum formas stellarum plurimum potestas operatur et unicuique homini, licet coloris sit una substantia, diuersam tamen speciem deformationis adsignat. </p><p>
<milestone unit="par" n="9"/> Vnde enim se sibi singuli propria corporis liniamentatione cognoscunt? unde filios, fratres, cognates, unde ciues, peregrinos, uicinos, amicos, hospites norunt, si non singulis uarios diuersosque uultus stellarum potestas adscribit? <milestone unit="par" n="10"/> Consideremus itaque conciliationem generis humani et retractando inueniemus quam nefaria et quam impia poterant illic scelera committi, si cunctorum una facies populos illos aequae similitudinis formatione confunderet; ad sororem frater deceptus similitudine quasi maritus intraret, traheretque alius contacti inpudentia alieni iuris uxorem; alii de filio erratica contentionis conflictatione certarent; alii nescirent qui essent illi qui sibi paulo ante seruierant; alter, ingenuis natalibus natus, quasi seruus ex confusa similitudine obstinato ducentis errore traheretur, nisi uniformem istam colorum similitudinem maxima uultuum dissimilitudo uariaret; quae omnia compositis stellarum mixturis ac radiationibus temperantur. </p><p>
<milestone unit="par" n="11"/> Ecce illius candor ex aliqua parte nigri coloris tenui inumbratione sordescit, et illius nigram faciem splendor modici candoris illuminat. Quid iam de comarum crinibus dicam, ad quas uarius color latenter irrepit? quid de oculorum acie, qui semper diuersis luminibus colorantur? Ecce corpora ipsa etiam in illis gentibus et ceteris omnibus nunc longa, nunc parua sunt, nunc tenui exilitate suptilia, nunc obesa crassitudine latiora; unde manifestis rationibus comprobatur zonarum quidem esse quod nigri uel candidi sunt, stellarum uero quod in illa unitate coloris dissimilium formarum uarietatibus corporantur. </p><p>
<milestone unit="par" n="12"/> De moribus uero gentium superuacua disputatio est; nam et Asianos plurimos uidemus, immo paene omnes, sobrietatis insignia praeferentes, et Graecorum leuitas frequenter modestae grauitatis pondus accepit, et effrenata Scytharum rabies quacumque humanitatis clementia mitigatur, et in finibus Galliarum populus sapientiae prudentia conualescit, Afrorumque subdolas mentes honestae fidei ornamenta condecorant, et a plurimis Hispanis iactantiae uitia deseruntur, et Syrorum auaritiam mutauit repentina profusio; non est inter illos acutos Siculos stultos inuenire difficile, et ab Italis frequenter dominationis imperia translata sunt. </p><p>
<milestone unit="par" n="13"/> Nec huius rei longe tibi aut ex antiquis libris proferemus exempla: dominus et Augustus noster ac totius orbis imperator, pius, felix, prouidus princeps, Constantinus scilicet maximus, diui Constanti<del>n</del>i filius, augustae ac uenerandae memoriae principis, qui ad liberandum orbem tyrannicis moderationibus et ad comprimenda domestica mala fauore propitiae maiestatis electus est, ut per ipsum seruitutis squalore deterso, securae nobis libertatis munera redderentur utque captiuitatis iuga fatigatis iam et oppressis ceruicibus poneremus, quem pro nostra semper libertate pugnantem, res incertissima inter casus humanos, numquam belli fortuna decepit: apud Naisum genitus, a primo aetatis gradu imperii gubernacula retinens, quae prosperis nactus fuerat auspiciis, Romanum orbem ad perennis felicitatis augmentum salubri gubernationis moderatione sustentat. </p><p>
<milestone unit="par" n="14"/> Sol Optime Maxime, qui mediam caeli possides partem, mens mundi atque temperies, dux omnium atque princeps, qui ceterarum stellarum ignes flammifera<del>rum</del> luminis tui moderatione perpetuas, tuque, Luna, quae in postremis caeli regionibus collocata ad genitalium seminum perennitatem menstruis semper aucta luminibus Solis augusta radiatione fulgescis, et tu, Saturne, qui in summo caeli uertice constitutus liuedinem sideris tui pigro cursu et tardis agitationibus prouehis, et tu, Iuppiter, Tarpeiae rupis habitator, qui mundum ac terras salutari semper ac benigna maiestate laetificas et secundi globi possides principatum, tu uero, Gradiue Mars rutilo semper horrore metuende, qui in tertiis caeli regionibus contineris, uos etiam, fidi Solis comites Mercurius et Venus: Constantinum maximum principem et huius inuictissimos liberos, dominos et Caesares nostros, consensu uestrae moderationis et dei summi obsecuti iudicio perpetua his decernentis imperia, facile etiam nostris posteris et posterorum nostrorum posteris infinitis saeculorum continuationibus imperare, ut omni malorum acerbitate depulsa humanum genus quietae ac perpetuae felicitatis munera consequatur. <milestone unit="par" n="15"/> Nobis uero tenuem ingenii inspirate substantiam, ut, uestro praesidio fulti, facile ea quae Lolliano promisimus et quicquid diuino sapientium magisterio concepimus, ueris sententiarum definitionibus explicemus. </p><p>
Nec omnia quae dicuntur rigida iudicationis auctoritate discussa; omnis enim, sicut nosti, natiuitas mollis si fuerit, fructum dabit licet praecoquem, sed mox adulti temporis spatio mitiorem. </p></div>
</div>


<div type="lib" n="II"><head>LIBER SECVNDVS</head>
<div type="pr" n="pr"><p><milestone unit="par" n="1"/> Matheseos scripturi libros, eos qui eamdem discere uolunt primum instituere debemus, ut rectis initiis formati facilius pronuntiandi scientiam consequantur; non enim potest ueram eius scientiam consequi, nisi fuerit primis institutionibus eruditus. <milestone unit="par" n="2"/> Fronto enim noster, Hipparchi secutus antiscia, ita apotelesmatum sententias protulit tamquam cum perfectis iam et cum peritis loqueretur, nihil de institutione, nihil de magisterio praescribens. Sed nec aliquis paene Latinorum de hac arte institutionis libros scripsit, nisi paucos uersus Iulius Caesar et ipsos tamen de alieno opere mutuatos; Marcus uero Tullius, princeps ac decus Romanae eloquentiae, ne quid intemptatum relinqueret quod fuisset diuinum eius ingenium adsecutum, uersibus heroicis etiam ipse de institutione pauca respondit. <milestone unit="par" n="3"/> Vnde nos omnia quae de ista arte Aegyptii Babyloniique dixerunt docilis sermonis institutione transferemus, ut hi qui ad explicanda hominum fata formantur, pedetemptim imbuti, omnem diuinitatis scientiam consequantur. </p><p>
<milestone unit="par" n="4"/> Sed, quia mentionem antisciorum fecimus, hunc locum non debemus cum dissimulatione transire. Antiscia Hipparchi secutus est Fronto, quae nullam uim habent nullamque substantiam. Et sunt quidem in Frontone pronuntiationis atque apotelesmatum uerae sententiae, antisciorum uero inefficax studium; eum enim secutus est qui rationem ueram non fuerat adsecutus. Antiscia enim illa uera sunt, sicut et Nauigius noster probat, quae et Ptolomaeus <del>posterior</del> uerae inquisitionis definitione monstrauit; quae qualia sint, posterioribus huius libri partibus ostendemus, monstrantes quae pars in quam partem mittat radium. Nam apotelesmata et Fronto uerissime scripsit et Graecorum libris ac monumentis abundantissime continentur. </p><p>
Hac itaque interim disputatione seposita ad institutionis reuertamur exordia. </p></div>

<div type="cap" n="1"><head> I. DE SIGNIS XII </head>
<p><milestone unit="par" n="1"/> Zodiacus orbis, in quo duodecim signa infixa sunt, per quem quinque planetae, Sol etiam et Luna cursus suos dirigunt, obliqua semper agitatione torquetur. <milestone unit="par" n="2"/> Signa autem ipsa duodecim his nominibus nominantur: Aries, Taurus, Gemini, Cancer, Leo, Virgo, Libra, Scorpius, Sagittarius, Capricornus, Aquarius et Pisces. <milestone unit="par" n="3"/> Horum signorum diuersa sunt genera, nam alia sunt ex his masculina, alia feminina; masculina itaque sunt Aries, Gemini, Leo, Libra, Sagittarius, Aquarius; feminina uero Taurus, Cancer, Virgo, Scorpius, Capricornus, Pisces. </p></div>

<div type="cap" n="2"><head> II. QVAEQVE HABENT SIGNA HAEC, VEL DOMICILIA</head>
<p>
<milestone unit="par" n="1"/> Ex his duodecim signis Sol quidem et Luna singula sunt signa sortiti, ceteri uero quinque planetae, id est Saturnus, Iuppiter, Mars, Venus, Mercurius, bina; in quibus singuli imperium habent ac domicilium constitutum. <milestone unit="par" n="2"/> Sed has stellas non eodem nomine quo nos aut quo Graeci Aegyptii nominant; nam qui a nobis Saturnus dicitur, ab Aegyptiis «Faenon» uocatur; quem nos Iouem uocamus, Aegyptii «Faethontem» uocant; qui a nobis Mars, ab illis «Pyrois» dicitur; quae a nobis Venus, ab illis «Fosforos» uocatur; quem nos Mercurium dicimus, illi «Stilbontem» uocant. <milestone unit="par" n="3"/> Est itaque Solis Leo et in hoc signo habet domicilium et potestatem; Lunae Cancer. Vide quam apte, quam secundum, ut masculini quidem signi dominus Sol esset, feminini uero Luna, ut pro qualitate generis sui similia sibi sexus sui domicilia uendicarent. <milestone unit="par" n="4"/> Ceteri uero quinque planetae bina, sicut superius diximus, habent signa, in quibus imperii sui exerunt potestatem; sed ex ipsis duobus signis, quae singuli possident, unum masculinum est, aliud femininum; quod ut manifestius intellegi possit, omnia specialiter explicemus. <milestone unit="par" n="5"/> Saturnus habet domicilium in Aquario et Capricorno, ex quibus Aquarius masculinum est, Capricornus femininum. Iuppiter in Sagittario et Piscibus habet domicilium, sed ex his unum masculinum est, Sagittarius, femininum uero Pisces. Mars in Ariete et in Scorpione domicilium collocauit, ex quibus masculinum est Aries, femininum Scorpius. Veneris domus sunt Taurus et Libra, ex quibus Libra masculinum signum est, femininum uero Taurus. Mercurius domicilium habet in Geminis et Virgine, ex quibus Geminorum quidem signum masculinum est, Virginis uero femininum. </p></div>

<div type="cap" n="3"><head> III. DE ALTITVDINIBVS ET DEIECTIONIBVS STELLARVM </head>
<p>
<milestone unit="par" n="1"/> Scire etiam altitudinem et humiliationem debemus, quae sint stellarum altitudines singularum, in quibus naturali quadam sublimitate magnitudinis eriguntur, et quae sint earum deiectiones, in quibus constitutae oppressa auctoritatis suae potestate minuuntur. <milestone unit="par" n="2"/> In altitudinibus itaque suis gaudent<del>es</del> constitutae, et tunc maximae felicitatis decernuntur insignia, quotiens in genituris hominum maxima stellarum pars partiliter altitudinum suarum signa possederint. Tunc uero homines infelicitatum infortuniis opprimuntur, quotiens stellarum pars maxima in his partiliter constituta fuerit, in quibus humili deiectione multum de sua potestate dimittunt. </p><p>
<milestone unit="par" n="3"/> Altitudines autem dictae sunt ob hoc quod, cum in ipsa parte fuerint stellae in qua exaltantur, in oportunis scilicet geniturae locis, faciunt beatos, felices, splendidos, potentes, diuites. In ipsorum uero humilitatibus faciunt miseros, pauperes, ignobiles, et in quos se infelicitas adsiduis continuationibus conferat. <milestone unit="par" n="4"/> Hac ex causa, Babylonii ea signa in quibus stellae exaltantur domicilia earum esse uoluerunt; nos autem scire debemus, hac institutione formati, omnes stellas melius in altitudinibus suis quam in domiciliis suis esse collocatas. <milestone unit="par" n="5"/> Sol in Arietis parte XIX. exaltatur, in Libra uero parte XIX. deicitur; Luna exaltatur in Tauri parte tertia, Scorpii tertia deicitur; Saturnus exaltatur in Librae parte XXI., in Ariete rursus <supplied>parte</supplied> XXI. deicitur; Iuppiter exaltatur in parte Cancri XV<del>I</del>., deicitur uero in Capricorno parte XV<del>I</del>.; Mars exaltatur in Capricorno parte XXVIII., deicitur uero in Cancro parte XXVIII.; Venus exaltatur in Piscibus parte XXVII., deicitur uero in Virgine parte XXVII.; Mercurius exaltatur in Virgine parte XV., deicitur uero in Piscibus parte XV. </p><p>
<milestone unit="par" n="6"/> Hac ex causa Babylonii haec signa, in quibus exaltantur singuli, domus eorum esse uoluerunt, dicentes Saturni quidem domicilium esse Libram, Iouis Cancrum, Martis Capricornum, Solis Arietem, Lunae Taurum, Veneris Pisces, Mercurii Virginem. </p></div>

<div type="cap" n="4"><head> IV. DE DECANIS </head>
<p><milestone unit="par" n="1"/> Singula signa in tres partes diuiduntur, singulae autem partes habent singulos decanos, ut sint in singulis signis terni decani, quorum singuli ex triginta partibus denas possident partes et dominium suum ac potestatem in X partes exerunt. Sunt autem infinitae potestatis et infinitae licentiae et qui fata hominum suae potestatis auctoritate designent. </p><p>
<milestone unit="par" n="2"/> Sed et ipsi decani singulis stellis deputantur, et si in ipso decano stella fuerit, licet sit in alieno domicilio, sic est habenda quasi in suo sit domicilio constituta; <supplied>in</supplied> suo enim decano constituta haec eadem perficit quae in signo suo constituta decernit. <milestone unit="par" n="3"/> In Ariete primus decanus Martis et secundus Solis, tertius Veneris; Tauri Primus decanus Mercurii et secundus Lunae, tertius Saturni; Geminorum primus decanus Iouis et secundus Martis, tertius Solis est; Cancri Primus decanus Veneris est, secundus Mercurii, tertius Lunae; Leonis primus decanus Saturni et secundus Iouis, tertius Martis; in Virgine primus decanus Solis est, secundus Veneris, tertius Mercurii; Librae primus decanus Lunae est, secundus Saturni, tertius Iouis; Scorpii primus decanus Martis est, secundus Solis, tertius Veneris; Sagittarii primus decanus Mercurii est, secundus Lunae, tertius Saturni; Capricorni primus decanus Iouis et secundus Martis, tertius Solis; Aquarii primus decanus Veneris est, secundus Mercurii, tertius Lunae; in Piscibus primus decanus Saturni, secundus Iouis, tertius Martis. </p><p>
<milestone unit="par" n="4"/> Quidam hunc locum uolentes suptilius explicare terna numina decanis singulis applicarunt, quos munifices applicandos esse uoluerunt <del>id est liturgos</del> ita ut per signa singula nouem possint munifices inueniri, ut ternis munificibus decani singuli praeferantur. <milestone unit="par" n="5"/> Rursus nouem munifices, quos singulis signis dicunt esse constitutos, per infinitas diuidunt numinum potestates; ab his enim dicunt repentinos casus, dolores, aegritudines, frigus febresque decerni et quicquid illud est, quod solet nec sperantibus nec scientibus euenire; per hos uolunt monstruosos ab hominibus edi partus. <milestone unit="par" n="6"/> Sed hanc nos partem in isto institutionis libro necessario praeterimus; nam et Graeci, qui secreta istius conati sunt disputationis attingere, in primis uestigiis constituti<del>onis</del> istum tractatum cum quodam dissimulationis fastidio reliquerunt. Sed nunc institutionis ordo, unde recesserat, reuertatur. </p></div>

<div type="cap" n="5"><head> V. DE PARTIBVS SIGNORVM </head><p>
<milestone unit="par" n="1"/> Singula signa triginta habent partes; pars est autem in signo tantus locus quantum Solis aut Lunae orbis in circuitu complectitur; sed una pars in minuta diuiditur sexaginta. </p></div>

<div type="cap" n="6"><head> VI. DE FINIBVS IN SINGVLIS LOCIS </head><p>
<milestone unit="par" n="1"/> Licet ipsum signum alienae sit potestatis et alterius <supplied>stellae</supplied> habeat domicilium, tamen partes eius quasi propriae stellis singulis diuiduntur, quae partes fines stellarum nominantur; hos fines Graeci oria uocant. Sed et hoc suptili debemus inquisitione colligere: nam cum in finibus suis stella fuerit inuenta, sic est tamquam in suo domicilio constituta. Quod totum ut manifestius intelligi possit, debemus specialiter explicare, ut ex istis finibus geniturarum secreta noscantur. <milestone unit="par" n="2"/> Arietis dominus est, sicut diximus, Mars; uerum fines eius singulis stellis hactenus diuiduntur: a prima usque ad VI. partem fines possidet Iuppiter, a VII. usque ad XII. Venus, a XIII. usque ad XX. Mercurius, a XXI. usque ad XXV. Mars, a XXVI. usque ad XXX. Saturnus; hac sunt Arietis partes ratione diuisae. <milestone unit="par" n="3"/> Tauri domina est Venus; cuius signi fines hactenus diuiduntur: a prima parte usque ad VIII. Venus possidet, a IX. parte usque ad XIV. Mercurius, a XV. usque ad XXII. Iuppiter, a XXIII. usque ad XXVII. Saturnus, a XXVIII. usque ad XXX. Mars; hos stellae in Tauro possident fines. <milestone unit="par" n="4"/> Geminorum dominus Mercurius est; eius signi fines hactenus diuiduntur: a prima parte usque ad VI. Mercurius possidet, a VII. usque ad XII. Iuppiter, a XIII. usque ad XVIII. Venus, a XIX. usque ad XXIV. Mars, a XXV. usque ad XXX. Saturnus. <milestone unit="par" n="5"/> Cancri domina est Luna; uerum eius signi fines hactenus diuiduntur: a prima parte usque ad VII. Mars possidet, ab VIII. usque ad XIII. Venus, a XIV. usque ad XX. Mercurius, a XXI. usque ad XXVII. Iuppiter, a XXVIII. usque ad XXX. Saturnus; hos stellae in hoc signo possident fines. <milestone unit="par" n="6"/> Leonis Sol est dominus, sed fines eius hactenus diuiduntur: a prima parte usque ad VI. fines Iuppiter possidet, a VII. usque ad XI. Venus, a XII. usque ad XVIII. Saturnus, a XIX. usque ad XXIV. Mercurius, a XXV. usque ad XXX. Mars. Hactenus istius signi finis stellis singulis diuiduntur. <milestone unit="par" n="7"/> Virginis Mercurius dominus est, uerum fines eius hactenus diuiduntur: a prima parte usque ad VII. Mercurius possidet fines, ab VIII. usque ad XVII. Venus, a XVIII. usque ad XXI. Iuppiter, a XXII. usque ad XXVIII. Mars, a XXIX. usque ad XXX. Saturnus. <milestone unit="par" n="8"/> Librae domina est Venus, sed eius signi fines hactenus diuiduntur: a prima parte usque ad VI. Saturnus possidet fines, a VII. usque ad XIV. Mercurius, a XV. usque ad XXI. Iuppiter, a XXII. usque ad XXVIII. Venus, a XXIX. usque ad XXX. Mars. <milestone unit="par" n="9"/> Scorpii dominus est Mars; sed et fines eius hactenus diuiduntur: a prima parte usque ad VII. possidet Mars fines, ab VIII. usque ad XI. Venus, a XII. usque ad XIX. Mercurius, a XX. usque ad XXIV. Iuppiter, a XXV. usque ad XXX. Saturnus. <milestone unit="par" n="10"/> Sagittarii dominus est Iuppiter; eius signi fines hactenus diuiduntur: a prima parte usque ad XII. fines possidet Iuppiter, a XIII. usque ad XVII. Venus, ab XVIII. usque ad XXIII. Mercurius, a XXIV. usque ad XXVII. Saturnus, a XXVIII. usque ad XXX. Mars. <milestone unit="par" n="11"/> Capricorni dominus est Saturnus; sed fines eius signi hactenus diuiduntur: a prima parte usque ad VII. Mercurius possidet fines, ab VIII. usque ad XIV. Iuppiter, a XV. usque ad XXII. Venus, a XXIII. usque ad XXVI. Saturnus, a XXVII. usque ad XXX. Mars. <milestone unit="par" n="12"/> Aquarii dominus est Saturnus; sed eius signi fines hactenus diuiduntur: a prima parte usque ad VII. possidet fines Mercurius, ab VIII. usque ad XIII. Venus, a XIV. usque ad XX. Iuppiter, a XXI. usque ad XXV. Mars, a XXVI. usque ad XXX. Saturnus. <milestone unit="par" n="13"/> Piscium dominus est Iuppiter; sed eius signi fines hactenus diuiduntur: a prima parte usque ad XII. Venus possidet fines, a XIII. usque ad XVI. Iuppiter, a XVII. usque ad XIX. Mercurius, a XX. usque ad XXVIII. Mars, a XXIX. usque ad XXX. Saturnus. </p></div>

<div type="cap" n="7"><head> VII DE STELLARVM CONDITIONE</head><p>
<milestone unit="par" n="1"/> Expositis finibus atque monstratis, explicare debemus quae stellae per diem gaudeant et cuius conditionem sequantur, quae uero per noctem gaudentes cuius pari modo conditionem sequantur. <milestone unit="par" n="2"/> Per diem gaudent Sol, Iuppiter, Saturnus; conditionem itaque Solis sequuntur Iuppiter et Saturnus; non ideo in diurnis genituris in oportunis locis positi <supplied><gap/></supplied> </p></div>

<div type="cap" n="7b"><head> VIIb. <supplied>DE LVNA QVID CVI ASTRO SE IVNGENS SIGNIFICET</supplied></head> <p>
<milestone unit="par" n="2"/> <supplied><gap/></supplied> malaque decernunt. </p><p>
<milestone unit="par" n="3"/>. Nam si deficientem Lunam deficiens Venus exceperit aut Mars in nocturna genitura, tunc prospera omnia deficiens Luna felicitatesque decernit; si uero plena lumine uel crescens Luna Veneri uel Marti se aliqua radiatione coniunxerit, maximas calamitates et maxima facit infortunia concitari. Sed ideo Venus crescenti Lunae contraria est, quia naturali quodam inuidiae sibi stridore dissentiunt. </p><p>
<milestone unit="par" n="4"/> Haec nos in hoc institutionis libro summatim dixisse sufficiat. Omnia enim plenissime et de Luna et de ceteris stellis in ceteris libris specialiter explicabimus. </p></div>

<div type="cap" n="8"><head> VIII. DE STELLIS QVANDO SINT MATVTINAE VEL QVANDO VESPERTINAE </head><p>
<milestone unit="par" n="1"/> Stellae quinque, id est Saturnus, Iuppiter, Mars, Venus, Mercurius, matutinae sunt aut uespertinae aut occiduales aut absconsae, quae a Graecis <foreign xml:lang="grc">ἀφανεῖϛ</foreign> et <foreign xml:lang="grc">συνοδικὰι</foreign> dicuntur, aut <foreign xml:lang="grc">ἀκρονύκτοι</foreign>. Qua autem ratione tales fiant uel qua ex causa haec accipiant nomina, explicemus. Matutinae sunt in ortu<del>m</del>, quae praecedentes orbem Solis oriuntur; uespertinae uero in ortu, quae orientem Solem sequuntur; absconsae uero, quas <supplied>Solis</supplied> orbis tegit; <foreign xml:lang="grc">ἀκρονύκτοι</foreign>, quae tunc oriuntur cum Sol occidit. <milestone unit="par" n="2"/> Hae figurae stellarum quando prosint, quando noceant, in libris posterioribus explicabimus; neque enim hoc a nobis sine causa dictum est. In summa autem dicendum est quod omnibus stellis noceat uicinitas Solis. Quidam uero uolunt Martem prospere cadere, cum Solis radiis fuerit oppressus; naturalem enim malitiam Solem ueneratus amittit. </p><p>
<milestone unit="par" n="3"/> Scire etiam illud nos oportet, cum quo stellae matutinae gaudent, cum quo uespertinae; tunc enim proteguntur quotienscumque oportuna radiatione praecesserint. Cum Sole ceterae stellae in matutino ortu constitutae gaudent; tunc numen Solis optima radiatione protegitur, quotienscumque stellarum matutino ortu fuerit ornatus. Inefficaces uero stellae fiunt, quotiens Solis orbem uespertino ortu fuerint subsecutae. In Lunae positae lumine eius maximis radiationibus proteguntur, cum orbem eius aliqua radiatione praecesserint. <milestone unit="par" n="4"/> Quid autem stellarum mixtura in genituris <del>s</del>or<del>t</del>ientium operetur, quando stellae matutinae efficiantur, quando uespertinae <supplied><gap/></supplied> ostendere etiam debemus quantis a Sole stellae partibus recedentes matutinae efficiantur. </p></div>

<div type="cap" n="9"><head> IX. QVIBVS PARTIBVS MATVTINAE STELLAE VEL VESPERTINAE FIANT </head><p>
<milestone unit="par" n="1"/> Explicabimus enim qua ratione uespertinae, qua uero matutinae fiant. Saturni stella cum a Sole XV recesserit partibus, id est cum praecedens orta fuerit, matutina est. Simili modo etiam Iouis XII partibus recedens <supplied>se</supplied> matutinum facit praecedentem; Venus VIII. Mars etiam praecedens et in VIII. parte constitutus matutinus efficitur. Mercurius praecedens et in XVIII. parte constitutus matutinus est. Vespertinae uero sunt, cum in isto partium constitutae Solem fuerint subsecutae. </p></div>

<div type="cap" n="10"><head> X. DE XII SIGNIS ET NATVRA EORVM ET ANAFORIS </head><p>
<milestone unit="par" n="1"/> Nunc de XII signorum natura, formis, qualitate, substantiis, anaforis explicare debemus, ut totam plenissime huius artis scientiam manifestis expositionibus intimemus. </p><p>
<milestone unit="par" n="2"/> Aries est signum in caelo masculinum, aequinoctiale, solstitiale, regale, ignitum, lanatum, quadrupes, corporale, oculis languidis, erraticum, quod a Graecis <supplied><gap/></supplied>, consonans, indomitum, impurum, libidinosum; domus Martis, altitudo Solis circa partem XIX., deiectio Saturni circa partem XX., trigonum per diem Solis, per noctem Iouis. <milestone unit="par" n="3"/> Aequinoctiale uel solstitiale ideo dictum est quod, in hoc signo, horas noctis ac diei aequata moderatione componit, quod a Graecis <foreign xml:lang="grc">τροπικὸν ἰσημερινόν</foreign> appellatum est. Cum enim in Ariete Sol fuerit, diurnas nocturnasque horas componit aequaliter, ut dies habeat XII, nox quoque XII. <hi rend="italic">Crios</hi> autem ideo a Graecis dictum est hoc signum, quod, cum in eo Sol fuerit, inter diem et noctem quodammodo iudicat, quod <foreign xml:lang="grc">κρίνειν</foreign> dicitur, et quod in eo signo inter hiemem positus et aestatem ipse rursus iudicetur. <milestone unit="par" n="4"/> Tropicum autem ideo dictum est quod in eo signo Sol constitutus uernum tempus faciat; uer enim tunc initiatur, cum primam eius signi partem Sol fuerit ingressus. Ignitum ideo dictum est quia, quicumque in genitura dominium <del>omnia specialiter explicemus</del> <supplied><gap/></supplied> </p><p>
<milestone unit="par" n="5"/> Pisces sunt signum femininum, duplex, humidum, aquosum, biforme, fecundum, squamosum, maculosum, incuruum, mutum, mobile; sed unus piscis ad austrum fertur, alter ad aquilonem. Est autem domus Iouis, trigonum per diem Veneris, per noctem Martis, altitudo Veneris circa partem XXVII., deiectio Mercurii circa partem XV. Positum est autem hoc signum in uento aquilone. </p></div>

<div type="cap" n="11"><head> XI. </head>
<p><milestone unit="par" n="1"/> Explicatis signorum generibus ac formis et natura eorum diligenti ratione perscripta, sicut nobis prudentissimis Graecorum magisteriis traditum est, illud sequenti loco debemus ostendere, quoto anno unumquodque signum in genituris oriatur. Hoc autem quo proficit, breui definitione monstramus. <milestone unit="par" n="2"/> Omnes stellae tunc accipiunt maximam decernendi potestatem et tunc uires suas exerunt, cum signa, in quibus collocata sunt, orta fuerint. Oriuntur autem uariis temporibus ac diebus et secundum climata; unde, quae signa in quibus climatibus et quo tempore oriantur, hac ratione monstramus. </p><p>
<milestone unit="par" n="3"/> In climate primo, id est Alexandriae, atque in climate secundo, quod Babylonis est, ceterisque omnibus regionibus quae his climatibus subiacent, hoc temporis cursu oriuntur signa: Aries oritur anno XX., Taurus XXIV., Gemini XXVIII., Cancer XXXII., Leo XXXVI., Virgo XL., Libra similiter XL., Scorpius XXXVI., Sagittarius XXXII., Capricornus XXVIII., Aquarius XXIV., Pisces XX. <milestone unit="par" n="4"/> In climate quod est per Rhodum ceterisque regionibus quae huic climati subiacent, oritur Aries anno XIX., Taurus XXIII., Gemini XXVII., Cancer XXXXII., Leo XXXVI., Virgo XL., Libra similiter XL., Scorpius XXXVI., Sagittarius XXXII., Capricornus XXVII., Aquarius XXIII., Pisces XIX. <milestone unit="par" n="5"/> In climate uero Hellesponti ceterisque regionibus quae huic climati subiacent, oritur Aries anno XVII., Taurus XXII., Gemini XXVII., Cancer XXXII., Leo XXXVII., Virgo XLII., Libra similiter XLII., Scorpius XXXVII., Sagittarius XXXII., Capricornus XXVII., Aquarius XXII., Pisces XVII. <milestone unit="par" n="6"/> In climate Athenarum ceterisque regionibus quae huic climati subiacent, oritur Aries anno XVIII., Taurus XXIII., Gemini XXVII., Cancer XXXII., Leo XXXVI., Virgo XLI., Libra similiter XLI., Scorpius XXXVI., Sagittarius XXXVI., Capricornus XXVII., Aquarius XXIII., Pisces XVIII. <milestone unit="par" n="7"/> In climate Anconis ceterisque regionibus quae huic climati subiacent, oritur Aries anno XV., Taurus XXI., Gemini XXVII., Cancer XXXII., Leo XXXVIII., Virgo XLIV., Libra similiter XLIV., Scorpius XXXVIII., Sagittarius XXXII<del>I</del>., Capricornus XXVII., Aquarius XXI., Pisces XV. <milestone unit="par" n="8"/> In climate Vrbis ceterisque regionibus quae huic climati subiacent, Aries oritur anno XVII., Taurus XXII., Gemini XXVII., Cancer XXXII., Leo XXXVII., Virgo XLII., Libra similiter XLII., Scorpius XXXVII., Sagittarius XXXII., Capricornus XXVII., Aquarius XXII., Pisces XVII. </p><p>
<milestone unit="par" n="9"/> Hi sunt signorum ortus, quibus stellae singulae ad sui efficaciam promouentur. </p></div>

<div type="cap" n="12"><head>XII. QVAE SIGNA QVIBVS VENTIS SVBIACENT</head>
<p>Illud etiam nos scire conuenit quae signa quibus sint subiecta uentis; haec enim nobis scientia maxime in apotelesmatibus necessaria est. Aquiloni subiacent signa Aries, Leo, Sagittarius; Austro Taurus, Virgo, Capricornus; Afelioti, quem nos Solanum dicimus, Gemini, Libra, Aquarius; Africo, qui a Graecis Libs dicitur, Cancer, Scorpius, Pisces. </p></div>

<div type="cap" n="13"><head>XIII. DE DVODECATEMORIIS</head>
<p><milestone unit="par" n="1"/> Nunc de duodecatemoriis qua ratione perquiras breuiter ostendam. Quidam enim ex his putant totam se posse geniturae substantiam inuenire et, quicquid in decreto celatur, ex duodecatemoriis posse prodi significant. </p><p>
<milestone unit="par" n="2"/> Quid autem sint duodecatemoria hoc docetur exemplo. Cuiuscumque stellae uolueris duodecatemorion quaerere, partem eius duodecies computas et, quantae fuerint, diuides eas triginta signis singulis redde<supplied>n</supplied>s, ab ipso signo incipiens in quo stella est cuius duodecatemorion quaeritur; et, in quocumque signo ultimus uenerit numerus, ipse tibi partem duodecatemorii ostendit. Sed ut manifestius intellegas, etiam exemplum huius rei dicimus. <milestone unit="par" n="3"/> Pone Solem in Ariete esse parte quinta et minutis quinque; duodecies V. faciunt partes sexaginta, et duodecies quina faciunt minuta LX; LX minuta unam faciunt partem, ac per hoc fiunt partes LXI; das Arieti, in quo Solem esse diximus, XXX, Tauro XXX: inuenitur duodecatemorion in parte prima Geminorum. </p><p>
<milestone unit="par" n="4"/> Quaere itaque, ne Luna plena per diem in finibus Martis duodecatemorion mittat, ne minuta, id est deficiens, in Saturni aut ne Mars in occasu <supplied><gap/></supplied> aut ne Venus in Martis et Mars in Veneris <supplied><gap/></supplied></p><p>
<milestone unit="par" n="5"/> <supplied><gap/></supplied> et a finibus et a decanis et a conditionibus, ut prosint uel ut noceant accipiant potestatem. Deficit Iouis benignitas, cum infirmitate signi uel partium uel decani uel conditionis immutatione benignitas eius fuerit impedita. Sed et malitia Saturni fortius crescit, cum ex loci qualitate uel ex finium uel ex decani uel ex signi uel ex conditione prouocata ad nocendum acceperit potestatem; simili modo etiam ceterae stellae. <milestone unit="par" n="6"/> Vnum tamen sciendum est quod, licet beniuola sit Iouis stella, tamen contra impugnationem Martis et Saturni, si eam uiolenti radiatione constringant, resistere sola non possit; essent enim immortales homines, si numquam in genituris hominum Iouis benignitas uinceretur. Sed quia sic artifex deus hominem fecit ut substantia eius, transacto certo uitae spatio, solueretur, necesse fuit ut, detento Ioue, per quem uitae confertur hominibus salutare praesidium, in extinguendo homine maliuolarum stellarum malitiosa uel perniciosa potestas cum augmento malitiae permaneret, ut maliuolis radiationibus impugnata compago corporis solueretur. </p></div>

<div type="cap" n="14"><head>XIV. DE OCTO LOCIS</head>
<p><milestone unit="par" n="1"/> Nunc ad expositionem cardinum locorumque omnium transferatur intentio; nam cum haec omnia a nobis fuerint diligenter inuenta, debemus singula <unclear/>hominis, per quae omnis uitae hominum substantia diuiditur, inuenire; sed interim platice. Nam paulo post, cum ad libros apotelesmatum uenerimus, partiliter ostendemus rationem, qua possint loca singula secretis inquisitionibus colligi; debet enim is qui instituitur primum platice institui, ut compositus atque formatus secretiora geniturae confidentius consequatur. <milestone unit="par" n="2"/> Cum enim locus ipse partiliter fuerit inuentus, considerandum est qualis sit, in quo signo et in cuius sit finibus, et quae illi stellae quatenus testimonium perhibeant. Illud etiam maxime considerandum est, dominus loci ipsius, id est signi, quo in loco sit positus uel in quali signo uel in qualibus finibus: quae res diligentissime requirenda est; et an beniuolarum stellarum testimoniis adornetur an uero maliuolarum impugnatione pulsetur. </p><p>
Nunc ad platicam locorum definitionem reuertamur, ut sic ordinem cardinum et ceterorum locorum explicare possimus. </p><p>
<milestone unit="par" n="3"/> <del>Sollicite legendum.</del> Platice uitae locus est in eo signo in quo est horoscopus constitutus, spei uel pecuniae in secundo horoscopi signo, fratrum in tertio, parentum in quarto, filiorum in quinto, ualitudinis in sexto, coniugis in septimo, mortis in octauo. Quae omnia initium ab horoscopo facientes hac nominum definitione signauimus: uitae, spei, fratrum, parentum, filiorum, ualitudinis, coniugis, mortis. </p><p>
<milestone unit="par" n="4"/> Sed haec, sicut superius diximus, platice ad informanda initia discentis dixisse sufficiat; postea uero, quatenus haec loca suptili partium definitione monstrantur explicare curabimus. Sane illud scire debes quod ea, quae in uirorum genituris dicimus, haec eadem et in mulierum genituris operantur, illud scientes quod uxorem Veneris, maritum Martis sidus ostendit. </p></div>

<div type="cap" n="15"><head>XV. DE CARDINIBVS GENITVRARVM</head>
<p><milestone unit="par" n="1"/> In genituris cardines sunt quattuor; ortus, occasus, MC., IMC.; quae loca a Graecis solent appellari his nominibus: <foreign xml:lang="grc">ἀνατολή, δύσιϛ, μεσουράνημα, ὑπόγειον. </foreign> <milestone unit="par" n="2"/> Ortus est pars horoscopi <supplied><gap/></supplied> posita, quod a Graecis <foreign xml:lang="grc">διάμετρον δυτικόν</foreign> dicitur; <milestone unit="par" n="3"/> quod ut facilius intellegas, a parte horoscopi computa per cetera signa partes CLXXX, et in quocumque signo CLXXXI pars fuerit inuenta, in ipso signo uel parte geniturae constituitur occasus. <milestone unit="par" n="4"/> Medium uero caelum est ab horoscopo X. signum, sed interdum medium caelum etiam in XI. ab horoscopo signo partiliter inuenitur; quod ut manifestius intellegas, a parte<del>s</del> horoscopi computa per cetera signa quae sequentur, partes CCLXX; et in quocumque signo CCLXXI. pars fuerit inuenta, haec medium caelum sortita est, quod a Graecis <foreign xml:lang="grc">μεσουράνημα</foreign> dicitur. <milestone unit="par" n="5"/> Imum uero caelum, quod a Graecis <foreign xml:lang="grc">ὑπόγειον</foreign> dicitur, in quarto horoscopi constituitur loco; quod ut facilius intellegas, computa a parte horoscopi per ordinem XC partes et, ubi XCI. pars ceciderit, illic IMC. locus ponitur. <milestone unit="par" n="6"/> Hi sunt geniturarum ac decretorum IV cardines; quos diligenti semper debemus ratione colligere, ut omnem substantiam fati uerissimis pronuntiationibus explicemus. </p></div>

<div type="cap" n="16"><head>XVI. DE QVATTVOR SECVNDIS LOCIS</head>
<p><milestone unit="par" n="1"/> Post hos quattuor cardines, id est post ortum, occasum, medium caelum, imum caelum, alia sunt in genituris quattuor loca, quae sequentem et secundam habent potestatem, id est, Dea, Deus, Bona Fortuna ac Bonus Daemon, quae a Graecis hactenus nominantur: <foreign xml:lang="grc">Θεά, Θεόϛ, Ἀγαθὴ, Τύχη, Ἀγαθὸϛ, Δαίμων. </foreign> <milestone unit="par" n="2"/> Dea est tertius ab horoscopo locus, id est tertium ab horoscopo signum; hic locus a Graecis, sicut diximus, <foreign xml:lang="grc">Θεά</foreign> dicitur. Deus uero illud signum dicitur quod contra hoc signum in diametro fuerit constitutum, id est IX. ab horoscopo signum; hic locus a Graecis <foreign xml:lang="grc">Θεόϛ</foreign> dicitur. Bona Fortuna in quinto ab horoscopo signo collocatur; qui locus a Graecis dicitur. <foreign xml:lang="grc">Ἀγαθὴ Τύχη</foreign>. Bonus uero Daemon in diametro huius signi collocatur, id est in XI. ab horoscopo loco; hic locus a Graecis <foreign xml:lang="grc">Ἀγαθὸϛ Δαίμων</foreign> dicitur. </p></div>

<div type="cap" n="17"><head>XVII. DE PIGRIS ET DEIECTIS LOCIS</head>
<p>Residua quattuor loca pigra et deiecta esse dicuntur ob hoc quod nulla cum horoscopo societate iunguntur. Est autem ex his residuis quattuor locis primus, qui in secundo ab horoscopo signo constituitur: qui locus Inferna Porta dicitur uel Anafora; in diametro huius signi locus qui fuerit, id est in VIII. ab horoscopo signo, Epicatafora appellatur. Nouissima uero sunt Malae Fortunae et Mali Daemonis; et Mala Fortuna in VI. ab horoscopo signo constituitur. Malus uero Daemon in XII. ab horoscopo signo ponitur, sed Malam Fortunam Graeci Κακὴν Τύχη appellant; Malum Daemonem id est <del>in</del> XII. ab horoscopo signum Κακὸν Δαίμονα Graeci uocant. </p></div>

<div type="cap" n="18"><head>XVIII. DE OMNIVM LOCORVM ORDINE</head>
<p><milestone unit="par" n="1"/> Nunc scire debemus, ex his XII locis, quae praecedant, quae sequantur, id est quae loca prima sint, quae secunda, ut omnia diligenti possimus ratione colligere. <milestone unit="par" n="2"/> Horoscopus praecedit Occasum, Medium Caelum Imo Caelo praeponitur; XI. locus, id est Bonus Daemon, Bonae Fortunae praefertur; IX. locus, id est Deus, tertio loco, id est Deae, praeponitur; Anafora, id est <supplied>II. locus, Epicataforae, id est </supplied> VIII. ab horoscopo loco, praeponitur; Mala Fortuna, id est VI. ab horoscopo locus, Malo Daemoni, id est XII. ab horoscopo loco, praeponitur. <milestone unit="par" n="3"/> Scienda sunt haec autem omnia, ut, cum ad apotelesmata uenerimus, cuncta miscentes et temperantes, sententias nostras fideli ueritatis ratione firmemus. </p></div>
<div type="cap" n="19"><head>XIX. DE DVODECIM LOCORVM POTESTATIBVS</head>
<p><milestone unit="par" n="1"/> Specialiter nunc duodecim locorum significationes explicare debemus ab horoscopo incipientes, ut, expositis per ordinem omnibus, confusionis obscuritas luminetur. </p><p>
<milestone unit="par" n="2"/> Primus est locus <del>id est</del> illa pars in qua horoscopus est constitutus. In hoc loco uita hominum et spiritus continetur, ex hoc loco totius geniturae fundamenta noscuntur, hic locus ab ea parte, in qua fuerit horoscopus, uires suas per residuas partes XXX extendit. Est autem cardo primus et totius geniturae compago atque substantia. </p><p>
<milestone unit="par" n="3"/> Secundus ab horoscopo locus in secundo signo constituitur et accipit initium a XXX. horoscopi parte et uires suas per XXX residuas partes extendit. Ex hoc signo spei ac possessionis incrementa noscuntur. Est autem piger locus, ab horoscopo alienus; ideo et Inferna appellatur Porta, quod nulla cum horoscopo radiatione coniungitur. </p><p>
<milestone unit="par" n="4"/> Tertius locus est, qui in tertio ab horoscopo signo constituitur, qui a LX. ab horoscopo parte initium accipiens in XC. desinit. Ex hoc loco de fratribus et de amicis cuncta dicemus. Huic loco Dea nomen est; est autem peregrinantis locus. Hic primus cum horoscopo tenui societate coniungitur; respicere enim horoscopum de exagono uidetur. </p><p>
<milestone unit="par" n="5"/> Quartus ab horoscopo locus, id est <del>in</del> IM<del>o</del>C<del>aelo</del>, in quarto ab horoscopo signo constituitur, cuius initium a parte XC. profectum usque ad partem CXX. peruenit. Hic locus ostendit nobis parentes, patrimonium, substantiam, fundamenta, mobilia, et quicquid ad latentes et repositas patrimonii pertinet facultates. Est autem hic geniturae cardo, Imum Caelum autem ideo dicitur, quod in diametro M<del>edium</del>C<del>aelum</del> constituitur. Sed hic locus cum horoscopo maxima societate coniungitur, quia de quadrato horoscopum respicit et per quadratum ab horoscopo uidetur. </p><p>
<milestone unit="par" n="6"/> Quintus ab horoscopo locus in V. ab horoscopo signo constituitur; qui a CXXI. ab horoscopo parte initium accipiens usque ad CL. partem extenditur. Ex hoc loco filiorum numerus et generis <del>ae</del>qualitas inuenitur. Appellatur autem Bona Fortuna, quia locus est Veneris. Sed et hic locus horoscopo maxima societate coniungitur et interdum in diametro huius signi MC. pars constituitur. Ideo autem cum horoscopo maxima coniunctione sociatur, quia horoscopum <supplied>de trigono respicit et</supplied> de trigono ab horoscopo uidetur. </p><p>
<milestone unit="par" n="7"/> Sextus locus in VI. ab horoscopo signo constituitur; qui a CL. parte horoscopi initium accipiens usque ad CLXXX. extenditur. In hoc signo causam uitii ac ualitudinis inueniemus. Qui locus Mala Fortuna appellatur ob hoc quia locus est Martis. Est autem etiam hic locus piger, quia nulla cum horoscopo societate coniungitur; sed interdum loci ipsius <del>sine</del> malitia subleuatur, si in eo loco stella collocata alia stella in X. ab horoscopo loco inuenta prospera fuerit radiatione coniuncta. </p><p>
<milestone unit="par" n="8"/> Septimus locus in septimo ab horoscopo signo constituitur; qui a CLXXX. parte profectus usque ad CCX. extenditur et illic desinit; est autem initium eius in CLXXX. parte constitutum. In hoc loco alius cardo est geniturae; appellatur autem Occasus a nobis, a Graecis uero, sicut superius diximus, <foreign xml:lang="grc">Δύσιϛ</foreign>; qui cardo est contra horoscopi cardinem positus. Ex hoc loco qualitatem et quantitatem quaerimus nuptiarum. Sed et hic locus uiolenta cum horoscopo societate coniungitur; de diametro enim ab horoscopo uidetur. </p><p>
<milestone unit="par" n="9"/> Octauus locus in VIII. ab horoscopo signo constituitur; qui a CCX. parte ab horoscopo profectus usque ad CCXL. partem extenditur et illic desinit. Hic locus Epicatafora dicitur. Est autem piger locus, quia nec ipse aliqua cum horoscopo societate coniungitur. Ex hoc loco mortis qualitas inuenitur. Scire autem nos conuenit quod nulla in hoc loco gaudeat stella nisi sola Luna, sed in nocturnis solummodo genituris. Nam si in hoc loco in nocturna genitura crescens Luna fuerit inuenta et eam sic positam sine societate uel radiatione maliuolarum stellarum Iuppiter <supplied>de</supplied> exagono uel trigono respexerit in domo sua aut in domo Veneris aut in domo Mercurii constitutam aut in domo Iouis uel in finibus earum quarum diximus stellarum, maximas decernit felicitates et ultra modum diuitias et magnificas potestatum glorias et nobilitatis ornamenta perspicua. </p><p>
<milestone unit="par" n="10"/> Nonus locus in IX. ab horoscopo signo constituitur; cuius mensura a CCXL. <supplied>parte</supplied> profecta usque ad CCLXX. partem extenditur. Est autem Dei Solis locus. In hoc loco hominum sectas inuenimus; est autem de religionibus et peregrinationibus. Et hic locus cum horoscopo maxima radiatione coniungitur; de trigono enim ab horoscopo uidetur. </p><p>
<milestone unit="par" n="11"/> Decimus locus in X. ab horoscopo signo constituitur; qui a CCLXX. parte initium accipiens usque ad CCC. partem extenditur et illic desinit. Sed hic locus principalis est et omnium cardinum potestate sublimior. Hic locus a nobis Medium Caelum, a Graecis <foreign xml:lang="grc">μεσουράνημα</foreign> appellatur; est enim in media parte totius mundi constitutus. In hoc loco uita et spiritus; actus etiam omnes, patriam, domicilium totamque conuersationem inuenimus, artes etiam et quicquid nobis artium suffragio confertur; ex hoc loco animi uitia facili ratione perspicimus. Huius loci potestas cum horoscopo <supplied><gap/></supplied> societate coniungitur; de quadrato <supplied>enim</supplied> ab horoscopo uidetur. </p><p>
<milestone unit="par" n="12"/> Vndecimus locus in XI. ab horoscopo signo constituitur; qui locus a CCC. parte profectus usque ad CCCXXX. partem constituitur. Appellatur autem hic locus a nobis Bonus Daemon uel Bonus Genius, a Graecis <foreign xml:lang="grc">Ἀγαθὸϛ Δαίμων.</foreign> In hoc loco Medium Caelum frequenter partiliter inuenitur. Est autem locus Iouis et cum horoscopo non parua societate coniungitur; de exagono enim horoscopum uidet, de exagono ab horoscopo uidetur. </p><p>
<milestone unit="par" n="13"/> Duodecimus locus in XII. ab horoscopo signo constituitur; qui locus a CCCXXX. parte profectus usque ad CCCLX. partem constituitur. Hic locus a Graecis <foreign xml:lang="grc">Κακὸϛ Δαίμων</foreign> appellatur, a nobis Malus Daemon. Ex hoc loco inimicorum qualitas et seruorum substantia facili nobis significatione monstratur. Vitia etiam in hoc loco et aegritudines inuenimus. Sed et hic piger locus est, quia nulla cum horoscopo societate coniungitur. Est autem locus Saturni. </p><p>
Sane patrem et in uiri et in mulieris genitura Sol ostendit, matrem Luna, uxorem Venus, Mars maritum. </p></div>

<div type="cap" n="20"><head>XX. QVAE STELLA QVID SIBI VINDICET. DE DVODECIM LOCORVM NOMINIBVS</head>
<p><milestone unit="par" n="1"/>Nunc, quia duodecim locorum qualitates, nomina, substantiam diximus, breui debemus haec eadem loca significatione monstrare. Initium itaque sit nobis horoscopus, cuius principium loca cetera subsequuntur. <milestone unit="par" n="2"/>His itaque nominibus haec loca appellari conueniet: uita, spes, Dea uel fratres, parentes, filii, ualitudo, coniunx, mors, Deus, Medium Caelum, Bonus Daemon, Malus Daemon.</p>
 <p>Per haec nomina et per haec loca totius geniturae substantia quaeritur. Quae cum diligenter inspexeris animoque conceperis et omnia commixta societate coniunxeris, animaduerte quae stellae loca ipsa possideant. <milestone unit="par" n="3"/>Conditiones etiam diurnarum ac nocturnarum stellarum diligenter inspicies, sed et qualia singulis locis beniuolae stellae testimonia perhibeant, qua uero haec loca maliuolae stellae radiatione percutiant. <milestone unit="par" n="4"/> Quemcumque enim locum beniuolae stellae respexerint, uel in eodem loco constitutae uel de trigono uel de exagono, omnia, quae quaerenda diximus, feliciter proueniunt. <milestone unit="par" n="5"/> Si uero sine testimonio beniuolarum stellarum solae maliuolae stellae, uel ibidem constitutae, uel de quadrato uel de diametro haec eadem infecerint loca, pro qualitate uniuscuiusque loci, omnia quae diximus in singulis locis uideri debere crebris infortuniorum calamitatibus cumulant. <milestone unit="par" n="6"/> Si uero et beniuolae et maliuolae stellae pari radiatione respexerint, et felicitas minuitur et infortunium mitigatur et tota loci substantia mediocri aequabilitatis ratione componitur, ut a maliuolis nocentibus beniuolarum stellarum salutari praesidio liberentur.</p>
<p>
<milestone unit="par" n="7"/> Inspice etiam, quae stella, in quo loco constituta, cuius stellae domicilium uel fines possideat, et, si in aliena domo fuerit constituta, inspice dominum ipsius, quem locum geniturae possideat, et an in primis cardinibus sit geniturae an uero in secundis locis an in pigris, et in altitudine sua an in deiectione, et an in quibus gaudeat signis an in quibus naturali quodam dolore tristetur. <milestone unit="par" n="8"/> Si enim dominus signi bene fuerit collocatus, felicitatis ipsius partem etiam illa stella, de qua quaerimus, ex hospitis gaudio mutuatur; si uero dominus ipsius signi aliqua sit ratione deiectus, etiam illa stella de qua quaerimus, licet sit in oportunis geniturae locis posita et ad praestandum aliquid facili sit ratione firmata, ex deiectione illius stellae quae signi domina est participatis deiectionibus impeditur. <milestone unit="par" n="9"/> Et hoc ex nostris actibus facili potes ratione colligere: si cuius domum hospitii gratia fueris ingressus et dominus domus felicibus subleuatur augmentis, et tu particeps felicitatis existis; laetitiae enim gaudium hospitis tui felicitatibus mutuaris; si uero hospes tuus misero sit squalore deformis et deiects infortuniorum casibus implicatus, etiam et te participata doloris atque infortunii tormenta conficiunt. <milestone unit="par" n="10"/> Sic et stellae, signorum domini cum bene fuerint collocati, <supplied><gap/></supplied> deiciunt et ad status sui conditionem habitatorem atque hospitem domus suae <del>eum</del> aequata societatis ratione componunt et ad sui licentiam formant hospitis potestatem.</p>
<p>
<milestone unit="par" n="11"/> Quaere etiam, si diurna genitura est, quatenus stellae, quae diurnis genituris gaudent, positae sint et quatenus quae noc<del>en</del>t <del>di</del>urnis; si enim stellae, quae per diem gaudent, in diurna genitura principales possederint locos et in primis cardinibus fuerint inuentae, maxima felicitatis incrementa decernunt. Si uero stellae, quas per noctem gaudere diximus, in diurna genitura principalia loca uel primos geniturae possederint cardines, infinita infortunia continuatis calamitatibus indicunt. <milestone unit="par" n="12"/> Hoc et in nocturnis genituris obseruare debemus, sed immutato ordine potestatis; nam si in nocturna genitura stellae, quas diximus gaudere per noctem, principalia loca uel primos geniturae possederint cardines, simili modo maxima felicitatis augmenta decernunt. Si uero in nocturnis genituris, quas diximus diurna conuersatione gaudere, principalia loca uel primos geniturae possederint cardines, totum felicitatis ornatum caducis faciunt miseriarum casibus implicari.</p>
<p>
<milestone unit="par" n="13"/> Haec omnia si diligenti fuerint ratione collecta et si beniuolarum stellarum maliuolarumque mixturas, locorum uim et signorum et partium potestates aequata coniunctionis comparatione sociaueris, totum hominem a primo usque ad nouissimum diem et omnem eius uitam ac spem, fratres etiam parentesque et filios, ualitudinem, coniugem, mortem, sectam, actus, honores, peregrinationes, domicilium, fundamenta, substantiam amicorum inimicorum, accusationes, pericula, facili definitionis explicatione designas.</p>
<p>
<milestone unit="par" n="14"/> Haec in hoc institutionis libro sufficienter interim diximus; uerum cum ad apotelesmata uenerimus, omnia primum platice, deinde subtili interpretatione dicemus, cuncta facili designatione monstrantes, ne pronuntiandi scientiam aliqua trepidatio dubitationis impediat.</p></div>

<div type="cap" n="21"><head>XXI.</head>
<p>Illud etiam scire nos conuenit quod mediocris <supplied>est</supplied> genitura quae unam stellam in domicilio suo constitutam in principalibus geniturae locis habuerit collocatam; mediis etiam felicitatibus subleuatur qui duas stellas in domiciliis suis in oportunis geniturae locis habuerit positas; ultra modum felix ac potens erit, qui tres habuerit; prope ad deorum accedit felicitatem, qui quattuor stellas in domiciliis suis habuerit constitutas. Vltra hunc numerum humani generis substantia non patitur. Qui uero nullam stellam in domicilio suo habuerit constitutam, ignotus, ignobilis, et miseris erit semper actibus implicatus.</p>
</div>
<div type="cap" n="22"><head>XXII. DE DIAMETRIS, TRIGONIS, QVADRATIS, EXAGONIS, DEIVNCTIS SIVE ABLEPTIS</head>
<p><milestone unit="par" n="1"/> Instituendum mathematicum etiam illud in primis docere debemus quid sit diametrum, quid trigonum, quid quadratum, quid exagonum, quid ableptum; quod sit etiam trigonum dextrum, quod sinistrum, quod exagonum dextrum, quod sinistrum.</p>
<p>
<milestone unit="par" n="2"/> Arietis diametrum est Libra et Librae Aries; Tauri diametrum est Scorpius et Scorpii Taurus, et cetera omnia signa simili modo. Sed ut non solum oculis hoc, sed et computatione inuenias, breui docemus exemplo: a signo ad aliud signum septimum quod fuerit, hoc est diametrum; sed haec semper maligna ac minax radiatio est. .</p>
<p>
<milestone unit="par" n="3"/> Trigonum est a signo, a quo initiamus, V. signum, quod hoc docetur exemplo: ab Ariete usque ad Leonem trigonum, a Tauro usque ad Virginem; sic per omnia signa, quodcumque <del>in</del> signum V. fuerit, hoc est trigonum. <milestone unit="par" n="4"/> Scire etiam debemus quod sit dextrum trigonum, quod sinistrum. Dextrum trigonum est quod ab eo signo, a quo incipimus, retro est, sinistrum uero, quod abante; utputa Arietis dextrum trigonum est Sagittarius, sinistrum uero Leo; et simili modo Leonis dextrum trigonum est Aries, sinistrum Sagittarius; Sagittarii dextrum trigonum est Leo, sinistrum est Aries. Sic et in ceteris omnibus signis trigona quaeris; haec est prospera felixque radiatio. .</p>
<p><milestone unit="par" n="5"/> Quadratum est, ab eo signo a quo inchoamus, quod quartum fuerit signum; quod hoc docetur exemplo: Arietis quadratum est signum Cancer, et Cancri Libra, et Librae Capricornus, et Capricorni Aries. <milestone unit="par" n="6"/> Sed quod sit quadratum dextrum, quod sinistrum, simili ratione, sicut in trigonis diximus, inuenies; nam quodcumque retro fuerit, quadratura dextrum est: quadratum <hi rend="italic">Arietis</hi> sinistrum <hi rend="italic">Cancer</hi>, dextrum <hi rend="italic">Capricornus</hi>, sic et in ceteris omnibus quadratis, quod retro fuerit, dextrum est, quod abante fuerit, sinistrum. Et haec minax est radiatio et malitiosa potestate composita. .</p>
<p>
<milestone unit="par" n="7"/> Exagona hoc idem sunt quod trigona, nisi quod minoris potestatis; exagonum est itaque ab eo signo, a quo initiamus, tertium, utputa Arietis sunt exagonum Gemini. <milestone unit="par" n="8"/> Quod uero sit exagonum dextrum, quod sinistrum, sicut cetera inuenies; sed ne qua sit controuersia, etiam huius rei damus exempla: Arieti dextrum exagonum est Aquarius, sinistrum uero Gemini; sic et in ceteris signis, quod retro fuerit, dextrum, et sinistrum, quod est abante. Sed exagona illa sunt potiora, quae habent in medio tropica uel duplicia signa, inefficacia uero, quae signis solidis diuiduntur.</p></div>

<div type="cap" n="23"><head>XXIII. QVAE RATIO CONIVNGIT HOROSCOPO TRIGONA, QVADRATA, DIAMETRA, EXAGONA</head>
<p><milestone unit="par" n="1"/> Nunc illud breuiter explicandum est, cur quaedam loca cum horoscopo diximus radiationis societate coniungi, quaedam uero auersa esse ab horoscopo et quodam modo aliena, quae non immerito pigra diximus; omnia enim explicare debemus, ut iste institutionis liber plena matheseos substantia muniatur.</p>
<p>
<milestone unit="par" n="2"/> Omnia signa inuicem sibi obligata iunguntur; cur hoc dixerimus, breuiter addisce. Omnia signa XXX ha-bere diximus partes. Si itaque has XXX partes duodecies iunctas in unum feceris numerum, perficis CCCLX partes, quae per omnia XII signorum corpora diuiduntur. Vnde omnia sibi signa inuicem uicinitas coniunctionis adsociat; quaecumque itaque integro partium numero iuncta CCCLX partes fecerint, ipsa sibi aequata societatis ratione iunguntur.</p>
<p>
<milestone unit="par" n="3"/> Exagonum diximus cum horoscopo et cum ceteris radiationi<del>bu</del>s societate coniungi; quod sit autem exagonum, et ante diximus et nunc partiliter intimamus: a parte horoscopi quaecumque LX. pars fuerit, ipsa exagonum latus demonstrat; si itaque sexies LX miscueris, ut integre CCCLX partium numerus impleatur, aequa societate coniungitur.</p>
<p>
<milestone unit="par" n="4"/> Trigonum, id est V. ab horoscopo locus et ceteris, siue sit dextrum trigonum siue sinistrum, maxima diximus cum horoscopo uel cum ceteris societate coniungi; sed et hoc qua ratione fiat, breuiter explicamus. A prima horoscopi parte profecti in CXX. parte hunc locum constituimus. Si itaque CXX partes triplicauerimus, <del>primum</del> integrum CCCLX partium numerum complemus; hac ra<del>dia</del>tione coniunctionis iste locus horoscopo iungitur, sed et omnia trigona hac sibi societatis ra<del>dia</del>tione iunguntur.</p>
<p>
<milestone unit="par" n="5"/> Quadratum quoque cum horoscopo diximus ualidissima radiationis societate coniungi; sed et huius coniunctionis ra<del>dia</del>tionem breuiter ostendam. A parte horoscopi profecti in XC. parte hunc locum constituimus; quadruplicantes itaque XC partes integrum CCCLX partium numerum complemus. Vide quam oportune quadratum sit latus signi: quia quadruplicatus XC partium numerus omnem substantiam CCCLX partium complet, ideo quadratum nomen accepit. Haec in omnibus quadratis ratio est.</p>
<p>
<milestone unit="par" n="6"/> Diametra etiam diximus cum horoscopo radiationis societate coniungi; sed et huius coniunctionis ra<del>dia</del>tionem explicabo. A prima horoscopi parte profecti in CLXXX parte hunc locum constituimus; si itaque CLXXX partes duplicauerimus, integrum numerum CCCLX partium facimus. Vnde quia duo integri numeri, id est CLXXX bis iuncti, integram CCCLX partium substantiam reddunt, maxima sibi haec loca societatis radiatione iunguntur. Haec in omnibus diametris ra<del>dia</del>tio est.</p>
<p>
<milestone unit="par" n="7"/>Quae uero loca sunt ita posita, ut partes eorum nulla uel duplicatione<del>m</del> uel triplicatione<del>m</del> uel quadruplicatione<del>m</del> integrum CCCLX partium numerum perficiant, nulla cum horoscopo nec cum alio signo societatis radiatione iunguntur. Ac per hoc, quodcumque signum extra hunc numerum fuerit inuentum, pigrum et ableptum dicitur.</p></div>

<div type="cap" n="24"><head>XXIV. DESCRIPTIO CORPORIS</head>
<p>
Explicare debemus signa XII quas partes humani corporis teneant; hoc enim et ad apotelesmata uehementissime proficit, praesertim cum locum ualitudinis uel uitii uolueris inuenire. Caput hominis in signo Arietis est, ceruix in Tauro, umeri in Geminis, cor in Cancro, pectus et stomachus in Leone, uenter in Virgine, renes, uertebrae in Libra, natura in Scorpione, femora in Sagittario, genucula in Capricorno, tibiae in Aquario, pedes in Piscibus. Sic per haec signa tota membra hominis diuiduntur.</p></div>

<div type="cap" n=""><head>XXV. QVIS DEORVM QVOT ANNOS DECERNAT</head>
<p><milestone unit="par" n="1"/> Nunc illud explicare debemus, quae stella quot horas, dies, menses, annos, bene collocata plures, pauciores uero male collocata decernat.</p>
<p>
<milestone unit="par" n="2"/> Cum datorem uitae diligenter inspexeris, id est dominum geniturae, et uideris quo sit in loco positus et in quali signo et in qualibus partibus, sed et dominus signi ipsius, in quo est uitae dator constitutus, simili ratione perspexeris quo sit in loco et in quo signo et in quibus partibus constitutus, <supplied>Solem</supplied> quoque et Lunam quatenus dator uitae et beniuolae stellae respiciant, facile totius uitae poteris definire substantiam. Nam si et ipse dator uitae bono in loco sit positus et in bono signo et in bonis partibus, integer annorum decernitur numerus; praesertim si datorem uitae Iuppiter in diurna genitura, Venus in nocturna prospera radiatione sustentent.</p>
<p>
<milestone unit="par" n="3"/> Saturnus si dator uitae fuerit et integrum decreuerit annorum numerum, LVII annos decernit; si uero male decreuerit, XXX annos aut menses XXX et horas XII decernit. <milestone unit="par" n="4"/> Si Iuppiter dator uitae fuerit et bene decreuerit, LXXIX annos decernit; si male, annos XII aut menses XII et dies XII horas XII. <milestone unit="par" n="5"/> Mars si dator uitae fuerit, si bene decreuerit, LXIII annos decernit; si male, annos XV aut menses XV dies XV horas XII. <milestone unit="par" n="6"/> Sol si bene decreuerit, CXX annos decernit, si male, XVIII annos, si medie, XLV. <milestone unit="par" n="7"/> Venus si bene decreuerit, LXXXIV annos decernit, si male, annos VIII dies VIII horas XII. <milestone unit="par" n="8"/> Mercurius si bene decreuerit, CVIII annos decernit, si medie, LXXIX, si male, annos XX aut menses XX dies XX horas XX. <milestone unit="par" n="9"/> Luna si bene decreuerit, LXXXIV annos decernit, si male, XXV. </p>
<p><milestone unit="par" n="10"/> Si itaque dominus uitae, uel dator uitae, id est dominus geniturae, in domo sua uel in altitudine sua uel finibus suis fuerit et conditionis suae stellae bonum ei testimonium perhibeant, id est bona illum radiatione respiciant, et ipsae stellae, quae testimonium perhibeant, bene sint positae, maior annorum decernitur numerus. Mediam uero aetatem tunc decernunt, si dator uitae sit quidem in finibus suis uel in suis domiciliis aut in ortu suo, horoscopus uero in Libra.</p></div>

<div type="cap" n="26"><head>XXVI. DE TEMPORVM DIVISIONE, DE CHRONOCRATORE DIVRNO ET NOCTVRNO ET CVI QVOT ANNOS DIVIDAT ET DE ANNO ET DE DIEBVS</head>
<p><milestone unit="par" n="1"/> Chronocratorem dixerunt Graeci temporum dominum; sed initium temporum in diurnis genituris Sol accipit et ceteris diuidit, in nocturnis Luna; nec aliam rationem admittas, quia haec ab omnibus probatur.</p>
<p>
<milestone unit="par" n="2"/> Cum itaque Sol dominus temporum fuerit, tenet dominatum annos decem menses nouem; simili modo et Luna, cum domina temporis fuerit, tenebit annos decem menses nouem. In diurna itaque genitura primum decennium Sol accipit, secundum, qui in genitura per signorum cursum in secundo loco fuerit inuentus, tertium, qui post secundum fuerit, et simili modo ceteri; quod ut manifestius intellegas, hoc docemus exemplo. <milestone unit="par" n="3"/> Si in diurna genitura Sol in Ariete fuerit inuentus, ipse erit decennii dominus (sed et in quocumque alio signo fuerit); quicumque itaque in Tauro fuerit, ipse erit secundo loco; qui post Taurum fuerit, ipse enim est tertius; sic et in ceteris. Hoc modo et in nocturnis genituris a Luna inchoantes faciemus.</p>
<p>
<milestone unit="par" n="4"/> Sed quicumque decennium sortitus fuerit, licet sit totius temporis dominus, omnibus tamen stellis totam decennii substantiam diuidit a se incipiens et postea illis tradens qui sunt per ordinem positi, primo illi tradens, de his qui sunt per ordinem positi, quicumque in themate secundus fuerit inuentus.</p></div>

<div type="cap" n="27"><head>XXVII. DE DISTRIBVTIONE TEMPORVM</head>
<p><milestone unit="par" n=""/> Quanta autem sit temporum distributio, breuiter ostendemus: Sol accipit menses XIX, Luna menses XXV, Saturnus menses XXX, Iuppiter menses XII, Mars menses XV, Venus menses VIII, Mercurius menses XX.</p>
<p>
<milestone unit="par" n="2"/> Quid autem ista temporum distributione fiat in libris apotelesmatum dicemus, ostendemusque quid quae stella suscipiens tempus ab alia stella decernat; omnia enim quae nobis proueniunt, bona uel mala, ista temporum ratione colligimus. Fines etiam uitae sic inuenientur et omnis geniturae substantia et totum quod stellarum orde decreuerit.</p>
<p>
<milestone unit="par" n="3"/> Annum autem facillimis rationibus inuenimus; nam ab horoscopo semper sumit exordium, et primus annus erit in quo est horoscopus constitutus, secundus in secundo signo, tertius in tertio, et sic ceteri per ordinem. <milestone unit="par" n="4"/> Alii in diurna genitura a Sole hoc idem faciunt, in nocturna a Luna; et habet rationem.</p></div>
<div type="cap" n="28"><head>XXVIII.</head>
<p><milestone unit="par" n="1"/> Dies etiam totius anni stellis singulis diuiduntur; quatenus autem diuidantur uel unde initium accipiant, etiam hoc monstrare curae habebo <supplied><gap/></supplied> <milestone unit="par" n="2"/> quando aegritudines, quando imbecillitates, quando lucra, quando damna proueniant, quando gaudia, quando dolores. Nam cum beniuolae stellae dies acceperint, ab omni malo liberamur; cum maliuolae, tunc nos repentini infortuniorum casus impugnant.</p>
<p>
<milestone unit="par" n="3"/> In quocumque itaque signo anni <supplied>principium</supplied> fuerit, eius signi dominus primos accipit dies et post ipsum ceteri, prout sunt singuli constituti. Quae itaque stella quot dies sortitur etiam hoc docebo: Sol dies LIII, Luna LXXI, Saturnus LXXXV, Iuppiter XXX, Mars XLVI, Venus XXIII, Mercurius LVII. 4. In hoc dierum spatio, omnia quae nobis obueniunt inuenire possumus, sed prius signorum ac locorum qualitate perspecta; nam bene collocata si aut tempus aut menses aut dies fuerit sortita et sit beniuola, omnia bona decernit. Si uero maliuola stella tempus aut menses aut dies acceperit, et male sit collocata, infortunia pro locorum qualitate decernit. Omnia itaque prudenti inquisitione pertractans totam uerissime geniturae poteris explicare substantiam.</p></div>

<div type="cap" n="29"><head>XXIX. DE ANTISCIIS</head>
<p><milestone unit="par" n="1"/> Ex istis institutis omnibus, quia tractatum antisciorum paulo ante distulimus, hunc locum nunc explicare debemus, ne quid a nobis in ista institutione praetermissum esse uideatur.</p>
<p>
<milestone unit="par" n="2"/> Antiscia Graecorum sunt nobis magisterio tradita; nam nolo aliquis suspicetur quod non sit apud Graecos iste tractatus; nam <supplied>et</supplied> Ptolomaeus nullam aliam rationem sequitur nisi antisciorum, et Antiochus, cum dicit quod enim Libra Arietem propter terram quae media est non uideat, quasi per speculum quidem antisciorum rationem attigit; Dorotheus uero Sidonius, uir prudentissimus et qui apotelesmata uerissimis et disertissimis uersibus scripsit, antisciorum rationem manifestis sententiis explicauit, in libro scilicet quarto.</p>
<p>
<milestone unit="par" n="3"/> Nunc, qua ratione colligantur antiscia breuiter explicabo. Initium antisciorum aut a Geminis et Cancro est aut a Sagittario et Capricorno. Inchoamus itaque nos instituentes a Geminis et Cancro; Gemini in Cancrum antiscium mittunt et Cancer in Geminos, Leo in Taurum et in Leonem Taurus, Virgo in Arietem et Aries in Virginem, Pisces in Libram et Libra in Pisces, Aquarius in Scorpium et Scorpius in Aquarium, Sagittarius in Capricornum et Capricornus in Sagittarium. Si rursus initium a Sagittario et Capricorno fecerimus, simili modo in Geminis et in Cancro desinunt. Haec itaque semper omnia sagaci debemus inquisitione tractare, ne aliquando tam honesta professio falsis apotelesmatum mendaciis obumbretur.</p>
<p>
<milestone unit="par" n="4"/> Sed hoc quod de antisciis diximus non sufficit, nisi etiam partes explicatae specialiter fuerint, quae in quam partem mittant et cuius antiscium rursus ipsae suscipiant. Et illud scire inter cetera oportet, quod in XXX. partem signi nulla pars mittat et quod XXX. in nullam partem mittat antiscium. <milestone unit="par" n="5"/> Hoc itaque exemplum, quod de Geminis et Cancro fecimus, ad omnium signorum antiscia pertinebit: Geminorum pars I. in XXIX. Cancri partem mittit antiscium, rursus Cancri XXIX. pars in primam Geminorum partem antiscium mittit; II. in XXVIII., XXVIII. in II.; III. in XXVII., XXVII. in III.; IV. in XXVI., XXVI. in IV.; V. in XXV., XXV. rursus in V.; VI. in XXIV., rursus XXIV. in VI.; VII. in XXIII., XXIII. in VII.; VIII. in XXII., XXII. in VIII.; IX. in XXI., XXI. rursus in IX.; X. in XX., XX. rursus in X.; XI. in XIX., XIX. rursus in XI.; XII. in XVIII., XVIII. rursus in XII.; XIII. in XVII., XVII. rursus in XIII.; XIV. in XVI., XVI. rursus in XIV.; XV. in XV., rursus XV. in XV.; XVI. in XIV., XIV. rursus in XVI.; XVII. in XIII. et rursus XIII. in XVII.; XVIII. in XII., XII. rursus in XVIII.; XIX. in XI., rursus XI. in XIX.; XX. in X., rursus X. in XX.; XXI. in IX., rursus IX. in XXI.; XXII. in VIII., rursus VIII. in XXII.; XXIII. in VII. et rursus VII. in XXIII.; XXIV. in VI., VI. rursus in XXIV.; XXV. in V., rursus V. in XXV.; XXVI. in IV., rursus IV. in XXVI.; XXVII. in III., III. rursus in XXVII.; XXVIII. in II., II. rursus in XXVIII.; XXIX. in I., rursus I. in XXIX. <milestone unit="par" n="6"/> Ita Gemini et Cancer in se mittunt antiscia; nam pars, a qua exceperit antiscium, ad eam a se rursus mittit antiscium. Sic itaque in semetipsos mittunt Taurus et Leo, sic Virgo et Aries, sic Libra et Pisces, sic Scorpius et Aquarius, sic Sagittarius et Capricornus. <milestone unit="par" n="7"/> Vt hoc itaque manifestius intellegi possit, scilicet quod signum in quod signum antiscium mittat, ipsas partes specialiter scripsi, ut omnis obscuritas solueretur: in quamcumque itaque pars prima antiscium miserit, ab ea suscipit ipsa rursus antiscium, sic secunda, sic ceterae. Geminorum itaque et Cancri scripsimus partes, quod exemplum etiam in ceteris signorum partibus seruari conuenit, et eorum scilicet signorum quaeque inuicem in se dicimus antiscium mittere.</p>
<p>
I... XXVIIII <lb/>
II... XXVIII <lb/>
III... XXVII <lb/>
IIII... XXVI <lb/>
V ... XXV <lb/>
VI ... XXIIII <lb/>
VII... XXIII <lb/>
VIII... XXII <lb/>
VIIII... XXI <lb/>
X ... XX <lb/>
XI... XVIIII <lb/>
XII... XVIII <lb/>
XIII... XVII <lb/>
XIIII... XVI <lb/>
XV ... XV <lb/>
XVI... XIIII <lb/>
XVII... XIII <lb/>
XVIII... XII <lb/>
XVIIII ... XI <lb/>
XX ... X <lb/>
XXI... VIIII <lb/>
XXII... VIII <lb/>
XXIII... VII <lb/>
XXIIII ... VI <lb/>
XXV ... V <lb/>
XXVI... IIII <lb/>
XXVII... III <lb/>
XXVIII... II <lb/>
XXVIIII... I <lb/></p>
<p>
<milestone unit="par" n="8"/> Sic Taurus in Leone, sic Leo rursus in Tauro; sic Aries in Virgine, sic Virgo rursus in Ariete; sic Pisces in Libra, sic Libra rursus in Piscibus; sic Scorpius in Aquario, sic Aquarius in Scorpio; sic Sagittarius in Capricorno, sic Capricornus rursus in Sagittario. </p>
<p><milestone unit="par" n="9"/> Si quae se itaque stellae in ordinatione geniturae non uiderint, quaerendum est an sibi per antiscium sociata radiatione iungantur. Cum enim antiscium sic miserint ut trigonica se per antiscium uel quadrata uel diametra uel exagona radiatione coniungant, sic decernunt quasi sic sint simplici ordinatione compositae; et sic omnia ista mixturarum ra<del>dia</del>tione complentur. Quod cum feceris, omnia quae in fatis hominum quaeruntur facillime poteris inuenire. Est autem ratio haec latens antisciorum naturali firmata consensu; quam rationem alio tempore explicare curabo. </p>
<p><milestone unit="par" n="10"/> Quantum autem antisciorum uis ualeat et quantum antisciorum ratio operetur, ex hac genitura discere poteris quam subicere curabimus. Is, in cuius genitura Sol fuit in Piscibus, Luna in Cancro, Saturnus in Virgine, Iuppiter in Piscibus in eadem parte in qua Sol, Mars in Aquario, Venus in Tauro, Mercurius in Aquario isdem cum Marte partibus, horoscopus in Scorpione; eius geniturae pater post geminum ordinarium consulatum in exilium datus est, sed et ipse ob adulterii crimen in exilium datus et, de exilio raptus, in administrationem Campaniae primum destinatus est, deinde Achaiae proconsulatum, post uero ad Asiae proconsulatum et praefecturam urbi Romae. </p>
<p><milestone unit="par" n="11"/> Quicumque hominum, antisciorum nesciens rationem, si Solem cum Ioue isdem partibus in V. ab horoscopo loco, id est in Bona fortuna, <unclear>inde etiam Iouis Iouem cui dederit</unclear>, patrem beatum, felicem, potentem, et cetera de ipso huiusmodi pronuntiat; de exilio uero eius et adsiduis insidiis nihil poterit pronuntiare, nisi intentionem suam ad antisciorum rationem transtulerit. <milestone unit="par" n="12"/> Meministi dixisse nos, quod Pisces antiscium in Libram mittant et Libra rursus in Pisces. Sol itaque et Iuppiter in Piscibus pariter constituti, in Libram mittentes antiscium, in hoc signo, in quo humiliatur atque deicitur, et in XII. loco geniturae, id est in cacodaemone, paternum genus ostendit ignobile et ipsi patri famosum decernit exilium; Iuppiter uero, cuius uim ac potestatem antiscii radius ex signo Piscium ad Librae transtulit signum, in XII. loco, id est in cacodaemone, per antiscium <del>fuisset</del> constitutus, plurimos et ipsi et patri eius excitauit inimicos et eos superiores esse perfecit. <milestone unit="par" n="13"/> Ecce etiam aliud quod patri decreuit exilium: nam in Virgine constitutus Saturnus Solem de diametro uidit et antiscium eius <del>de</del> diametra radiatione respexit; nam in Virgine constitutus antiscium in Arietem misit. Antiscium itaque eius in Ariete constitutum <supplied>et</supplied> Solis antiscium, quod in Libram fuerat missum, per diametrum sibi facta contraria amplissimi ordinis decreto in exilium mitti fecerunt ob hoc quod Saturni et Solis antiscia in cosmicis constituta sideribus de diametro se uiderunt. </p>
<p><milestone unit="par" n="14"/> Ipsum uero quae ratio exulem fecit uel quae ratio adulterum (hoc enim illi crimen obiectum est), hac ratione monstratur. Diximus Cancrum in Geminos antiscium mittere; in Cancro itaque Luna constituta antiscium suum misit in Geminos, cuius antiscium in Aquario constitutus Mars de dextro latere respexit; et est perniciosus, quotiens de quocumque latere crescentis Lunae lumen exceperit. Nam superior effectus cum multis corporis uitiis postremo hunc eumdem exulem fecit. <milestone unit="par" n="15"/> Sed ipse Mars, in Aquario constitutus, in Scorpionem antiscium misit, in quo signo pars horoscopi fuerat constituta; et primum quidem partem uitae, id est horoscopi, in IMC. constitutus uiolenta radiatione percussit; deinde Lunae antiscium <del>eius</del> in Geminis constitutum plena trigoni radiatione respexit; tertio antiscium eius in horoscopi parte sedit; quarto antiscium Martis, quod in horoscopum miserat, Lunam in Cancro constitutam de trigono uidit. <milestone unit="par" n="16"/> Ex omnibus itaque lateribus crescens Luna Martis percussa radiis multis ualitudinibus oppressum postremo exulem fecit; et, nisi Iuppiter, in Pisces constitutus, horoscopum de trigono uidisset, numquam fuisset de exilio liberatus; et, nisi Lunam, altitudine sua, (altitudo enim Iouis est Cancer) de trigono uidisset, biothanatus interisset. Sed et deficere huiusmodi Iouis beneficia in prioribus partibus diximus ob hoc quia tertio die Luna in Leone constituta de diametro se plena lumine Martis radiis impegit; et hic enim dies, id est tertius, plurimum in modum in genituris operatur. </p>
<p><milestone unit="par" n="17"/> Quae uero illum ratio adulterum fecit, etiam hoc explicare curabo. In Aquario constitutus Mars antiscium in Scorpionem misit; in Occasu itaque geniturae Venerem positam antiscium Martis inuenit; est enim misera Venus et multis calamitatibus implicata, si, in Occasu posita, uiolenta Martis radiatione pulsetur. Et rursus antiscium Veneris, in Leonem missum, Martem in Aquario constitutum in IMC. de diametro respexit; sed ex Imo Caelo Mars, sine antiscii ratione, Veneri quadrata radiatione coniungitur. Ex omnibus itaque rationibus et per semetipsos et per antiscia in principalibus cardinibus geniturae, Venus et Mars aut quadratis aut diametris radiationibus inimico se genere societatis impugnant. Haec illum ratio adulterii reum fecit. </p>
<p><milestone unit="par" n="18"/> Mercurius uero in Aquario constitutus sine testimonio Iouis, id est in domo Saturni, et Saturnis in domo Mercurii, commutatis inuicem domibus, absconsarum litterarum scium faciunt. Quod uero Venus de Tauro in Leonem misit antiscium, id est in domum Solis, et in Medium Caelum, de istis criminibus imperatorem in illum fecit sententiam dicere. </p>
<p><milestone unit="par" n="19"/> Honores illi maximos in IX loco in domo sua pleno lumine Luna constituta decreuit, praesertim quia in nocturna genitura conditionis suae secuta potestatem in decernendis honoribus habuit principatum; doctrinam etiam et tantam litterarum scientiam immutatis domibus Saturnus Mercuriusque decreuerunt, ut oratio eius ac stilus ueteribus auctoribus conferatur. <milestone unit="par" n="20"/> Cuius haec genitura sit, Lolliane decus nostrum, optime nosti. Tractatis itaque his uniuersis inuenies quanta uis sit antisciorum; quam si qui diligenti fuerit disciplina consecutus, numquam eum tractantem fata hominum coniecturae fallet intentio.</p></div>

<div type="cap" n="30"><head>XXX. QVALIS VITA ET QVALE INSTITVTVM ESSE DEBET MATHEMATICIS</head>
<p><milestone unit="par" n="1"/> Nunc tu, quicumque hos libros legere conaris, cum omnem diuinitatis scientiam acceperis et cum naturae sacris imbutus atque initiatus sacrati operis disciplinam <supplied><gap/></supplied> ad imaginem te diuinitatis similitudinemque forma, ut sis semper praeconio bonitatis ornatus. Oportet enim eum qui cotidie de diis uel cum diis loquitur animum suum ita formare atque instruere ut ad imitationem diuinitatis semper accedat. <milestone unit="par" n="2"/> Quare et disce et exequere omnia ornamenta uirtutis et, cum te his instruxeris, esto facilis accessu, ut, si qui uoluerit aliquid sciscitari, ad te cum nullo terrore trepidationis accedat. Esto pudicus, integer, sobrius, paruo uictu, paruis opibus contentus, ne istius diuinae scientiae gloriam ignobilis pecuniae cupiditas infamet. Dato operam ut, instituto ac proposito tuo bonorum, institutum ac propositum uincas sacerdotum; antistitem enim Solis ac Lunae et ceterorum deorum, per quos terrena omnia gubernantur, sic oportet animum suum semper instruere ut dignus esse tantis caerimoniis omnium hominum testimoniis comprobetur. </p>
<p><milestone unit="par" n="3"/> Dabis sane responsa publice et hoc interrogaturis ante praedicito, <supplied>quod</supplied> omnia quidem illis, de quibus interrogant, clara sis uoce dicturus, ne quid a te tale forte quaeratur, quod non liceat nec interrogare nec dicere. <milestone unit="par" n="4"/> Caue ne quando de statu reipublicae uel de uita Romani imperatoris aliquid interroganti respondeas; non enim oportet nec licet ut de statu reipublicae aliquid nefaria curiositate discamus. Sed et sceleratus atque omni animaduersione dignus est, si quis interrogatus de fato dixerit imperatoris, quia nihil nec dicere poterit nec inuenire; scire enim te conuenit quod et haruspices, quotienscumque a privatis interrogati de statu imperatoris fuerint et quaerenti respondere uoluerint, exta semper, quae ad hoc fuerint destinata, uenarum ordinis inuoluta confusione conturbent. <milestone unit="par" n="5"/> Sed nec aliquis mathematicus uerum aliquid de fato imperatoris definire potuit; solus enim imperator stellarum non subiacet cursibus et solus est, in cuius fato stellae decernendi non habeant potestatem. Cum enim fuerit totius orbis dominus, fatum eius dei summi iudicio gubernatur, et quia totius orbis terrenum spatium imperatoris subiacet potestatibus, etiam ipse in eorum deorum numero constitutus est quos ad facienda et conseruanda omnia diuinitas statuit principalis. <milestone unit="par" n="6"/> Haec ratio et haruspices turbat; quodcumque enim ab his inuocatum fuerit numen, quia minoris est potestatis, maioris potestatis quae enim est in imperatore non poterit explicare substantiam; cui enim omnes ingenui, omnes ordines, omnes diuites, omnes nobiles, omnes honores, omnes seruiunt potestates, diuini numinis et immortalis sortitus licentiae potestatem in principalibus deorum ordinibus collocatur. </p>
<p><milestone unit="par" n="7"/> Quare, quicumque aliquid de imperatore quaesiuerit, nolo eum truci ac seuera responsione conturbes, sed ei docili sermone persuade quod nullus possit de uita principis aliquid inuenire, ut, persuasionibus tuis monitus, istum furorem temeritatis correcto mentis errore deponat. Sed nec deferre te uolo, Si quis aliquid male quaesiuerit, ne, cum ille ob illicitas animi cupiditates capitali sententia fuerit subiugatus, mortis ipsius causa extitisse uidearis; quod alienum est a proposito sacerdotis. </p>
<p><milestone unit="par" n="8"/> Sit tibi uxor, sit tibi domus, sit honestorum amicorum copia, sit ad publicum assiduus accessus, esto ab omnibus contentionibus separatus, nulla negotia nociva suscipias, nec te aliquando pecuniae augmenta sollicitent, esto ab omni crudelitatis ardore sepositus, numquam alienis iurgiis uel capitalibus ac pestiferis inimicitiis gaudeas, sed tibi in omni conuersatione placeat quieta moderatio; fuge seditiones, fuge semper turbulenta certamina. <milestone unit="par" n="9"/> Amicitiae fidem fortibus copulationibus stringe. Da operam ut in omnibus actibus fides tua incorrupta permaneat; numquam conscientiam tuam falsis testimoniis polluas, numquam pecuniae fenus exerceas, ne<del>c</del> alienis necessitatibus miserum tibi pecuniae conferatur augmentum; iurisiurandi fidem nec promittas nec exigas, praesertim si propter pecuniam exactum fuerit, ne propter pecuniae miseram stipem diuina numinum praesidia implorata esse uideantur. <milestone unit="par" n="10"/> Errantibus hominibus, praesertim quos tibi amicitiae necessitudo coniunxit, rectam uiuendi uiam monstra, ut, tua institutione formati, praeteritis uitae liberentur erroribus, ut non solum responsis, sed etiam consiliis perditas hominum possis instituere cupiditates. Numquam nocturnis sacrificiis intersis, siue illa publica siue privata dicantur; nec secrete cum aliquo fabulas conferas, sed palam, sicut superius comprehendi, sub conspectu omnium istius diuinae artis exere disciplinam. <milestone unit="par" n="11"/> Nolo te uitia hominum in tractatu geniturarum manifestius explicare, sed, quotienscumque ad hunc locum ueneris, responsum tuum cum quadam ruboris trepidatione suspende, ne, quod homini malus stellarum decreuit cursus, non dicere, sed exprobrare uidearis. <milestone unit="par" n="12"/> Secerne te ab spectaculorum semper illecebris, ne quis te fautorem alicuius esse partis existimet; antistes enim deorum separatus et alienus esse debet a prauis illecebris uoluptatum. </p>
<p><milestone unit="par" n="13"/> Cum animum tuum his ornamentis ac praesidiis uirtutis ornaueris, adgredere hoc opus et posteriores libros, quos de apotelesmatibus scripsimus, secura mentis animositate persequere. Quodsi ab his institutis, quae de moribus diximus, animum tuum ex aliqua parte transtuleris, uide ne praeposterae cupiditatis instinctu aut sacrilego temeritatis ardore ad huius disciplinae secreta peruenias. <milestone unit="par" n="14"/> Nec errantibus animi cupiditatibus religionis istius arcana committas; non enim oportet perditas mentes hominum diuinis initiari caerimoniis. Sed nec occupato animo et perdita cupiditate polluto inhaerere aliquando poterit istius uenerandae scientiae disciplina, et patitur semper iacturam maximam, cum eam improba professorum uoluntas immaculat. <milestone unit="par" n="15"/> Itaque purus, castus esto; et si te ab omnibus nefariis actibus separasti, qui animum pessumdare consuerunt, et si te rectum uiuendi uotum ab omni scelerum liberauit inuidia et si te purgatum et memorem diuini seminis geris, adgredere hoc opus et posteriores hos libros memoriae trade, ut integram tibi scientiam diuinitas tradat et ad animum tuum latente praesaga maiestate accedat, ut ueram diuinitatis scientiam consecutus in definiendis fatis hominum et in explicando uitae cursu non tantum lectionibus, sed propriis mentis iudiciis instruaris, ut plus tibi diuinitate animi quam lectionum magisterio conferatur.</p></div>
</div>

<div type="lib" n="III"><head>LIBER TERTIVS</head>

<div type="pr" n="pr"><head> <supplied>Prooemium</supplied></head>
<p><milestone unit="par" n="1"/> Matheseos sermo totus qui pertine<del>ba</del>t ad definitionem apotelesmatum in sententias transferatur, ut, patefactis omnibus atque monstratis quae duini ueteres ediderunt, studiosis huiusce artis uiris tota plenissime per nos insinuetur huius prudentiae disciplina.</p>
<p><milestone unit="par" n="2"/> Scire itaque nos principe in loco oportet, Lolliane decus nostrum, quod ad imaginem speciemque mundi formam hominis ac statum totamque substantiam deus ille fabricator hominis natura monstrante perfecerit; nam corpus hominis, ut mundi, ex quattuor elementorum commixtione composuit, ignis scilicet et aquae, aeris et terrae, ut omnium istorum coniunctio temperata animal ad formam diuinae imitationis ornaret; et ita hominem artificio diuinae fabricationis exposuit ut in paruo corpore omnem elementorum uim atque substantiam natura cogente conferret, ut diuino illi spiritui, qui ad sustentationem mortalis corporis ex caelesti mente descendit, licet fragile sed tamen simile mundo, pararet hospitium. </p>
<p>
<milestone unit="par" n="3"/> Hac ex causa hominem, quasi minorem quemdam mundum, stellae quinque, Sol etiam et Luna, ignita ac sempiterna agitatione sustentant, ut animal, quod ad imitationem mundi factum est, simili diuinitatis substantia gubernetur. <milestone unit="par" n="4"/> Quare illi divini uiri atque omni admiratione digni Petosiris, Nechepso, quorum prudentia ad ipsa secreta diuinitatis accessit, etiam mundi genituram diuino nobis scientiae magisterio tradiderunt, ut ostenderent atque monstrarent hominem ad naturam mundi similitudinemque formatum isdem principiis, quibus ipse mundus regitur et continetur, perenniter perpetuitatis sustentari comitibus.</p></div>

<div type="cap" n=""><head>I. THEMA MVNDI</head>
<p><milestone unit="par" n="1"/> Mundi itaque genituram hanc esse uoluerunt, secuti Aesculapium et Hanubium, quibus potentissimum Mercurii numen istius scientiae secreta commisit. Constituerunt Solem in Leonis parte XV., Lunam in Cancri parte XV., Saturnum in Capricorni parte XV., Iouem in Sagittarii parte XV., Martem in Scorpionis parte XV., Venerem in Librae parte XV., Mercurium in Virginis parte XV., horam in Cancri parte XV. </p>
<p><milestone unit="par" n="2"/> Secundum hanc itaque genituram et secundum has conditiones stellarum et secundum testimonia quae huic geniturae perhibent, et secundum istas rationes etiam hominum uolunt fata disponi, sicut in illo libro continetur Aesculapii, qui Moirogenesis appellatur, prorsus ut nihil ab ista mundi genitura in singulis hominum genituris alienum esse uideatur. Videamus itaque quae stella luminibus quatenus uel qua ratione radiationis suae testimonia commodarit; lumina sunt autem Sol et Luna. </p>
<p><milestone unit="par" n="3"/> Saturnus se primum Lunae coniungit, nam Lunae est conditionem secutus; ideo autem conditionem Lunae sequitur quia, in feminino signo constitutus, Lunae in feminino signo constitutae per diametrum radios excepit. At uero cum idem Saturnus, in ista scilicet genitura, ad Aquarii signum transitum fecit, Soli se rursus simili radiatione coniunxit et rursus ad eam qua Sol conditionem componitur; nam in masculino constitutus signo aequabili se testimonio radiationis adsociat, cum per diametrum Solem simili qua Lunam radiatione respexerit. <milestone unit="par" n="4"/> Hac ratione etiam Iuppiter in Sagittario constitutus est ut, in masculino signo constitutus et per trigonum testimonium Soli perhibens, Solis se primum conditioni coniungeret; ob hoc in masculino signo constitutus, in eiusdem generis signo constituto Soli adsociatus, eius primum sequitur potestatem. Cum uero ad Pisces transitum fecerit, Lunae se rursus pari conditione coniungit; nam simili modo per trigonum in feminino ipse signo positus Lunam in eiusdem generis signo constitutam aequata conditionis ra<del>dia</del>tione respexit. <milestone unit="par" n="5"/> Simili modo etiam Martis stella in Scorpio constituta, quia in feminino est signo, per trigonum Lunae testimonium perhibet; cum uero ad Arietem uenerit, ad Solis testimonium transit; nam in masculino signo collocatus Soli trigonica se radiatione coniungit. </p>
<p><milestone unit="par" n="6"/> Sed ista ratio in Venere commutata est; in Libra enim constituta, cum sit ipsum signum masculinum, Lunae tamen per quadratum testimonium perhibet; uerum cum ad Taurum transitum fecerit, <supplied>in</supplied> feminino signo constituta et Solem quadrata radiatione respiciens ipsi rursus testimonium perhibet. <milestone unit="par" n="7"/> Mercurii uero stellam in ista genitura communem esse uoluerunt, quia neque Soli neque Lunae per quadratum neque per trigonum neque per diametrum testimonium perhibeat, nec ista se cum Sole aut cum Luna radiatione coniungat, sed deligari quidem per diem Soli, si matutinus, per noctem uero Lunae, si uespertinus fuerit. </p>
<p>Haec omnia quae diximus etiam in hominum genituris uolunt obseruari debere et putant se fatum hominis inuenire non posse, nisi istae radiationes sagaci fuerint inquisitione collectae. <milestone unit="par" n="8"/> Sed ne quem hominum fabulosa commenta decipiant et qui putet a prudentissimis uiris genituram istam sine causa esse compositam, omnia a nobis debent specialiter explicari, ut secreti istius prudentissima ratio omnibus hominibus diligentissimis expositionibus intimetur. <milestone unit="par" n="9"/> Non fuit ista genitura mundi; nec enim mundus certum diem habuit ortus sui nec aliquis interfuit eo tempore quo mundus diuinae mentis ac prouidi numinis ratione formatus est, nec eo usque se intentio potuit humanae fragilitatis extendere, ut originem mundi facili possit ratione aut concipere aut explicare, praesertim cum CCC milibus annorum maior apocatastasis, id est redintegratio, per ecpyrosin aut per cataclysmum fieri consueuerit; his enim duobus generibus apocatastatis, id est redintegratio, fieri consueuit. Tunc ergo exustionem diluuio, id est ecpyrosin cataclysmus, sequitur; nulla enim re alia exustae res poterant renasci nec ulla re alia ad pristinam faciem formamque reuocari, nisi admixtione aquae concretus puluis fauillarum omnium genitalium seminum collectam conceperit fecunditatem. </p>
<p><milestone unit="par" n="10"/> Sed ut esset quod mathematici in genituris hominum sequerentur exemplum, ideo hanc quasi genituram mundi diuini uiri prudenti ratione finxerunt. Libet itaque diuinae istius compositionis explicare commenta, ut coniecturae istius admirabilis ratio magisterii studio pandatur. </p>
<p><milestone unit="par" n="11"/> Voluerunt Lunam <supplied>ita</supplied> constituere, ut primum se Saturno coniungeret eique temporum traderet principatum; nec immerito, quia enim prima origo mundi inculta fuit et horrida et agresti conuersatione effera, et quia rudes hominis prima et incognita sibi uestigia lucis ingressos politae humanitatis ratio deserebat, Saturni hoc agreste et horridum tempus esse uoluerunt, ut ad imitationem huius sideris <supplied>in</supplied> initiis uitae constituta mortalitas agresti se conuersatione et inhumana feritatis exasperatione duraret. </p>
<p><milestone unit="par" n="12"/> Post Saturnum Iuppiter accepit temporum potestatem (nam huic secundo loco Luna coniungitur), ut deserto pristini squaloris horrore et agrestis conuersationis feritate seposita cultior uita hominum purgatis moribus redderetur. Tertio uero loco Marti se Luna coniungens ei temporum tradidit potestatem, ut rectum uitae iter ingressa mortalitas et iam humanitatis quadam moderatione composita omnia artium ac fabricationum ornamenta conciperet. <milestone unit="par" n="13"/> Post Martem dominandi Venus tempus accepit; et quia per gradus crescens hominum disciplina etiam prudentiae ornamenta concepit, hoc tempus, quo mores hominum sermo doctus excoluit et quo homines singularum disciplinarum naturali scientia formati sunt, Veneris esse uoluerunt, ut laeti ac salutaris numinis maiestate prouecti, errantes actus prouidentiae magisterio gubernarent. </p>
<p><milestone unit="par" n="14"/> Vltimum uero tempus Mercurio dandum esse putauerunt, qui se nouissimo Luna coniungit. Quid hac potest inueniri dispositione subtilius? Purgatis agrestibus studiis, repertis artibus disciplinisque compositis, per diuersos actus humani se generis exacuit intentio, et quia mobile ingenium in homine unum uitae cursum seruare non potest, ex uariis institutis moribusque confusis malitiae creuit improbitas, et audacia scelerum flagitia gens hominum hoc tempore facinorosis machinationibus et inuenit et tradidit. Hac ex causa ultimum tempus Mercurio esse tradendum putauerunt, ut ad imitationem istius sideris intenta gens hominum plenam malitiae conciperet potestatem. </p>
<p><milestone unit="par" n="15"/> Ex his itaque, quae per ordinem gesta sunt, et iis quicumque hominum succedentium temporum mutationem fecerunt, genitura mundi diuina coniecturae interpretatione composita est; et nobis hactenus et origo et cursus humani generis traditur <del>et</del> ut hoc esset quod in genituris hominum sequeremur exemplum. </p>
<p>Ne quid autem a nobis praetermissum esse uideatur, omnia explicanda sunt quae probant hominem ad imitationem mundi similitudinemque formatum. <milestone unit="par" n="16"/> Apocatastasin per ecpyrosin et per cataclysmum fieri et nos diximus et ab omnibus comprobatur. Substantia etiam humani corporis, completo uitae cursu, simili ratione dissoluitur; et quotienscumque naturali caloris ardore corpus hominis <supplied><gap/></supplied> nimis laxatum humorum inundationibus euaporat, ita semper aut ignito ardore decoquitur aut nimia desudatione dissoluitur. Nec aliter prudentissimi medicinae artis interpretes substantiam humani generis naturali pronuntiant fine dissolui, nisi aut humor ignem dissoluerit aut calore rursus dominante extinctus medullitus sanguis aruerit. Sic omnifariam ad imitationem mundi hominem artifex natura composuit, ut, quicquid substantiam mundi aut dissoluit aut format, hoc etiam hominem et formaret et solueret. </p>
<p><milestone unit="par" n="17"/> Cur autem initium signorum XII ab Ariete esse uoluerunt, etiam hoc nunc explicandum <del>id</del> est, quod in libro institutionis <del>explicauimus</del> quaestio ista explicari non poterat, nisi fuisset mundi monstrata genitura, quam in libro institutionis explicare non debui, ne rudes discentis animos expositio ista obscura interpretatione turbaret. <milestone unit="par" n="18"/> Retractans itaque genituram mundi, quam diximus a sapientissimis uiris prudentissime esse compositam, inueni MC. geniturae in Ariete esse positum. Ob hoc itaque, quia frequenter, immo semper, MC. in omnibus genituris possidet principatum et quia hic locus supra ipsum uerticem est et quia ex hoc loco totius geniturae fundamenta colligimus, oportune ex hoc signo initium signis omnibus datum est, praesertim cum maxima pars stellarum, sed et ambo lumina, id est Sol et Luna, radios suos in hoc signum miserint. Quibus omnibus gentibus siderum initium ex hoc signo inchoari conuenit. </p>
<p><milestone unit="par" n="19"/> Nunc, quia haec dicta sunt atque monstrata, definiendum est per singula geniturae loca quid constitutae singulae stellae decernant. Et quamuis quidam putent platicam istam disputationem, tamen discentis ingenium facili institutionis magisterio componit, ne quasi in tenebris constitutus mathematicus caduca erroris confusione turbetur. Sed licet platice definita haec a quibusdam putentur, etiam partiliter in hoc libro multa dicentur. Tunc etiam habebunt efficaciam suam stellae, si in locis suis singulae partiliter fuerint collocatae.</p></div>

<div type="cap" n="2"><head>II. DE SATVRNI STELLA</head>
<p><milestone unit="par" n="1"/> Saturnus per diem in horoscopo partiliter constitutus, id est si in ea parte est qua horoscopus, faciet cum summo clamore edi partum. Erit autem iste qui nascitur maior omnibus fratribus, aut, si quis ante eum natus fuerit, a parentibus separatur. Semper autem deus iste per diem in omnibus quattuor cardinibus faciet primos nasci aut primos nutriri aut eos fratres, qui ante se nati fuerint <supplied><gap/></supplied> facit inflatos ac superbiae spiritu subleuatos. <milestone unit="par" n="2"/> Si uero, Saturno per diem in horoscopo constituto, Mars alium geniturae possederit cardinem uel in anafora cardinis fuerit, multorum malorum significat aduentum. Faciet enim maxima pericula et labem patrimonii; frequenter uero, si nulla <supplied>se</supplied> istis beniuola stella in bono geniturae loco posita forti radiatione coniunxerit et si crescentis Lunae Mars radios exceperit, biothanatos facit. <milestone unit="par" n="3"/> Si uero per noctem Saturnus in parte horoscopi fuerit constitutus, is qui sic eum habuerit maximis langoribus impeditur et magno semper labore deprimitur. Quibusdam uero circa aquam dabit actus, sic tamen ut semper laboriosis conuersationibus atterantur. </p>
<p><milestone unit="par" n="4"/> In secundo loco Saturnus ab horoscopo cum possederit locum, facit aegritudines graues et euersiones maximas. Vxoris etiam et filiorum interemptor est et maximarum turbarum et frequentium concitator, sed et paternam ac maternam substantiam dissipat. Ipsum uero, qui natus fuerit tardiorem in omnibus actibus facit, quibusdam perpetuas indicit corporis ualitudines. <milestone unit="par" n="5"/> Si uero, sic constituto Saturno, Mars in quolibet geniturae cardine fuerit et Solem per quadratum uel per diametrum uiderit, aut Lunam crescentem simili ratione respexerit, faciet miseros, pauperes, destitutos, et qui corpus suum cotidianis operibus opponant. <milestone unit="par" n="6"/> Si uero per diem in secundo signo ab horoscopo fuerit, tarde et gradatim augmenta patrimonio dabit; ipsos uero absconsos, latentes, et animo pauperes reddit et habere se aliquid semper negantes. Quibusdam uero ex aquaticis actibus uel ex humidis negotiis uitae subsidia largitur. </p>
<p><milestone unit="par" n="7"/> In tertio signo Saturnus ab horoscopo constitutus facit pigros, tardos, et nullam substantiam patrimonii requirentes. Si uero cum Mercurio ac Luna in hoc loco fuerit, faciet cum stultitia malitiosos, sacrilega contra diuinitatem uerba iactantes, perdentes semper patrimonium suum, fures, sed quos in furto prosper numquam sequatur euentus. Si uero his ita positis quacumque se Mars ratione coniunxerit, accusatores, sycofantas, malos, maliuolos, inuidos, malitiosos faciet et mala semper morte pereuntes. </p>
<p><milestone unit="par" n="8"/> In quarto loco Saturnus ab horoscopo partiliter constitutus, id est in IMC., si per diem hunc locum tenuerit, faciet pecuniarum auidos, custodes auri et argenti. Per noctem uero in hoc signo si fuerit, paternum patrimonium dissipat et citam patris mortem faciet, aegritudines etiam graues et frigidos horrores corporis, et in prima aetate faciet semper infamem. <milestone unit="par" n="9"/> Si uero Lunam de quadrato uel de diametro uiderit aut si Luna in eadem parte fuerit qua ipse constituta, sterilitatem filiorum faciet; cogit eum qui natus fuerit alienos sibi filios adoptare aut tutores pupillorum facit et ex latentibus doloribus perpetuae ualitudinis uitio deformat. Matrem uero eius qui natus est cito uiduam reddit et ex muliebribus graues ei ualitudines irrogabit stomachique facit perpetuis doloribus fatigari. </p>
<p><milestone unit="par" n="10"/> In quinto loco Saturnus ab horoscopo constitutus, si per diem in isto loco fuerit, reges faciet ac duces et maxima largitur insignia potestatis. Si uero, sic Saturno posito, Sol in parte horoscopi fuerit inuentus et coniunctionem Lunae Saturnus crescentis exceperit, perpetuas tribuit felicitates et maiorum potestatum ornamenta decernit. Si uero, sic Saturno posito, non Sol, sed Iuppiter in horoscopo fuerit, faciet minoris loci magistratus et cui singularum ciuitatum gubernacula credantur; dominos autem maximi patrimonii faciet, ita ut ex suis opibus etiam alios sustentare possint. Si uero neque Sol neque Iuppiter in horoscopo fuerint et coniunctionem Lunae crescentis exceperit et sit in quinto loco constitutus, dabit substantiam et hereditates; erunt tamen frequenter sine uxore aut indignis sibi matrimoniis copulantur. <milestone unit="par" n="11"/> Si uero per noctem istum geniturae locum Saturnus tenuerit, processu aetatis quantulamcumque homini partem felicitatis adsignat, uirtutem uero eius inconstantem facit, tardum etiam in omnibus actibus hominem et pigrum demonstrat; quosdam autem, si deficiens se ei Luna coniunxerit, facit patrimonium amittere et, quicquid ante quaesitum fuerat, misera laceratione deperdere. </p>
<p><milestone unit="par" n="12"/> In sexto loco Saturnus ab horoscopo constitutus omne patrimonium dissipat; male enim semper in isto constituitur loco. Facit etiam aegritudines, praesertim si deficiens se ei Luna coniunxerit uel si eum deficiens per diametrum respexerit uel si quadrata ei deficiens fuerit; faciet infelices, infames, erraticos, qui in uno numquam possint consistere loco. <milestone unit="par" n="13"/> Si autem sic constitutum Saturnum uel de quadrato uel de diametro Mars respexerit, uel si cum eo in ipso signo fuerit, faciet latentes corporis dolores uel pthisicos dysentericos et, si sic eos positos nullius beniuolae stellae radiatio mitigarit, faciet eos, qui nati fuerint, ex istis ualitudinibus deperire. </p>
<p><milestone unit="par" n="14"/> In septimo loco Saturnus ab horoscopo constitutus, id est in occasu partiliter, si matutinus fuerit, <supplied>in</supplied> diurna scilicet genitura, bonus erit et maximam decernit substantiam, sed tunc cum fuerint limen senectutis ingressi; maximam enim sic positus senectutis largitur aetatem et pecuniarum custodem faciet; latentium uero corporum dolores indicit, facit enim aemorroicos aut neruorum dolore contractos. <milestone unit="par" n="15"/> Si uero in hoc loco uespertinus fuerit, fistulas circa anum facit et simili modo aemorroicos, praesertim si ita eum positum qualicumque Mars ratione respexerit; facit enim reumaticos et quibus frequenter apostemata nascantur et quos semper uxorum casus graui doloris acerbitate conficiant. </p>
<p><milestone unit="par" n="16"/> In octauo loco Saturnus ab horoscopo constitutus, si per diem fuerit hactenus collocatus, procedente aetatis tempore augmenta patrimonii largitur; quibusdam uero simili <supplied>modo</supplied> hoc loco constitutis si in Martis signo fuerit uel Martis finibus, ex alienis mortibus pecunias decernit. <milestone unit="par" n="17"/> Si uero per noctem in hoc loco fuerit constitutus, euersionem patrimonii faciet; si Luna eum quadrata uel diametra ratione respexerit, malum <supplied><gap/></supplied> si sic constituto Saturno in domo Saturni Luna constituta praecedentibus eum radiationibus respexerit. Quodsi Lunam sic positam cum Saturno Mars ex aliqua parte qualibet radiatione respexerit, biothanatos facit. Quodsi Mars <supplied><gap/></supplied> sit et Iuppiter Lunam et Saturnum sic, sicut diximus, collocatos oportuna radiatione respexerit, bonos bonae uitae opinionisque faciet, sed circa adfectus uxoris semper instabiles. Bona autem radiatio trigonica est aut exagona. </p>
<p><milestone unit="par" n="18"/> In nono loco Saturnus ab horoscopo constitutus magnos <del>ac</del> famosos faciet uel philosophos opinatos uel sacerdotes templorum in magica semper opinione famosos; facit etiam pro qualitate signorum haruspices uates, mathematicos uera semper interpretatione fulgentes et quorum responsa sic sint quasi quadam diuinitatis auctoritate prolata. Quosdam autem faciet in templorum cultu semper perseuerare aut praepositos religionum; interdum somniorum diuinos reddit interpretes, sed et frequenter facit philosophos capillatos. <milestone unit="par" n="19"/> Si uero per noctem hoc loco fuerit constitutus, faciet iras deorum, imperatorum odia, praesertim si Luna imminuto lumine ad eum feratur quacumque ratione. Maiora autem a diis uel ab imperatore ei qui sic natus fuerit decernuntur mala, si sic positum cum Luna Saturnum Mars ex aliqua parte respexerit; mitigantur uero, si de oportuno loco Iouis ei radius accesserit et si in suis finibus fuerit, uel in domo Solis, uel in altitudine sua, si tamen se trigonica Ioui radiatione coniunxerit. </p>
<p><milestone unit="par" n="20"/> In decimo loco Saturnus ab horoscopo constitutus, partiliter in MC., faciet imperatores, duces, praefectos praetorio. Si, sic posito Saturno <supplied>in his locis</supplied> in quibus exaltatur, Sol in horoscopi parte fuerit constitutus, Saturnus autem, sicut ante diximus, in MC. per diem fuerit inuentus, faciet honestos honestis moribus agricolas, sed locupletes, et quorum possessiones aut mari aut fluuiis aut stagnis semper adiacent. Dabit etiam substantias maximas, magnam gloriam et a maioribus personis hereditates, praesertim si sic ei posito nulla se Mars radiatione coniunxerit. Quodsi Mars eum sic positum respexerit ualidissima coniunctione, haec quae diximus minora praestabit. <milestone unit="par" n="21"/> Si uero per noctem in MC. fuerit inuentus, infelicitates decernit, patrimonii amissionem faciet, denegabit nuptias, denegabit filios, praesertim si in malignae stellae uel signo uel loco uel finibus fuerit inuentus. Quod si beniuola stella sic positum, per noctem saltem, Saturnum bona radiatione respexerit, id est Iouis aut Veneris, specialiter quos paulo ante diximus denegari, ex aliqua parte largitur. Sed specialiter Saturni stella per noctem in omnibus cardinibus constituta mala geniturae maxima decernit; uxores enim perimit, filios prosternit et acerbos dolores orbitatis semper indicit. <milestone unit="par" n="22"/> Quodsi sic positus coniunctionem Lunae deficientis exceperit, is qui sic Saturnum habuerit, <supplied>erit</supplied> paupertatis onere confectus, ut et cotidianae uitae alimenta uix habeat, praesertim si Luna in feminino signo constituta deficiens lumine se Saturno coniunxerit. Quodsi sic Saturnus positus radios Lunae crescentis exceperit, inaequalitatem uitae decernit, ut non sit in eo qui sic habuerit Saturnum unus uitae similisque cursus, sed ut semper se mutabili diuersitate conuertat. <milestone unit="par" n="23"/> Si uero sic posito Saturno Mercurii se ei stella sociauerit, acumen cordis maximum dabit et longam uitae substantiam, praesertim si dominus geniturae uel dator vitae fuerit. Quodsi contrarius fuerit is qui dominus geniturae est ei qui dator uitae fuerit, ex his annis qui decreti fuerint triginta annos subtrahit; sed et fortiora mala decernit, quotienscumque sic collocatus contra dominum geniturae, quem Graeci <hi rend="italic">oecodespoten</hi> uocant, uel si contra datorem uitae fuerit collocatus, praesertim si Mars eum quadrata uel diametra radiatione respexerit: faciet enim, si sic fuerit collocatus, paralyticos, ridiculos gibbos, nanos incuruos, hermafroditos et quaecumque his sunt similia; decernit autem haec secundum corpora signorum atque substantiam. <milestone unit="par" n="24"/> Quodsi, sic Saturno posito, ab eo recedens Luna Marti se coniunxerit, in nocturnis scilicet genituris, faciet insanos, lunaticos, melancholicos, languidos. Quodsi sic Saturnus constitutus in nocturna genitura in extremo cornu deficientis Lunae haeserit, facit pthisicos. </p>
<p><milestone unit="par" n="25"/> In undecimo loco Saturnus ab horoscopo constitutus mediocria decernit bona; et quando aliquid ma<del>li</del>gnum fuerit largitus, eum qui natus fuerit in eo loco et in eo ordine collocabit in quo fuit pater eius ante collocatus, sed post trigesimum aetatis annum; nam ante trigesimum aetatis annum quicquid quaesierit, amittit, nec poterit dignitatem uel patrimonium consequi, nisi prima triginta annorum spatia transiuerit. </p>
<p><milestone unit="par" n="26"/> In duodecimo loco Saturnus ab horoscopo constitutus tumultus seruilis discrimina uel propter seruos pericula decernit et adstringit seruitio qui sic eum in genitura habuerit collocatum; faciet etiam maximas aegritudines, sed et ualitudines non modicas, praesertim si sic Saturno posito Luna ex aliqua parte se coniunxerit et si nulla beniuola stella in geniturae cardinibus fuerit collocata. Nam si sic posito Saturno beniuola stella in quocumque geniturae cardine fuerit inuenta, haec mala, quae diximus, ex parte aliqua mitigantur; quae omnia mitiora erunt atque leuiora, si per diem Saturnus sic fuerit inuentus, fortiora uero et uehementiora, si istum locum in nocturna genitura possederit. <milestone unit="par" n="27"/> Sed in his omnibus locis Saturno posito partem eius diligenter inquire, ut inuenias, in quo loco et in quibus finibus duodecatemorium eius sit collocatum, ut ex duodecatemorio et ex finibus duodecatemorii omnem Saturni inuenias potestatem.</p></div>

<div type="cap" n=""><head>III. IVPPITER</head>
<p><milestone unit="par" n="1"/> Si Iuppiter in primo cardine partiliter, id est <del>si</del> in parte horoscopi, fuerit constitutus, in his praesertim signis in quibus gaudet, uel in suis domiciliis uel in suis finibus uel in altitudine sua, faciet nobiles, gloriosos, magnis semper praepositos ciuitatibus, interdum magnarum ciuitatum decem primos, pro mensura geniturae; bonos, uenustos, beniuolos, laetos, diuites, praesertim si per diem in horoscopi partibus fuerit inuentus et si nulla maliuola stella sic ei posito ex aliqua parte restiterit. Nam si Iouem sic positum maliuola stella contraria radiatione restiterit, totum quicquid Iuppiter decreuerit ex maxima parte minuitur. <milestone unit="par" n="2"/> Si uero per noctem in horoscopi parte fuerit inuentus, faciet primum nasci inter fratres uel, qui ante ipsum natus fuerit, interimit uel in longinquis eum separauit et constituit regionibus ac locis, ut ipse in paterna domo habeat principatum. Facit autem bene nutriri et parentes eius in maxima felicitate constituit. Quodsi, sic per noctem Ioue posito, maliuola stella restiterit, omnem paternam ac maternam substantiam dissipabit. <milestone unit="par" n="3"/> Semper autem Iuppiter in cardinibus geniturae collocatus aut primos nasci faciet aut fratres eius maiores interimit, ut ipse, sicut superius dixi, solus in domo paterna habeat principatum. Quodsi, per noctem uel diem, in horoscopo constituto Ioue, crescens Luna quacumque se ei radiatione coniunxerit, faciet maximos administratores, rectores ciuitatum et maximis negotiis saepe praepositos. </p>
<p><milestone unit="par" n="4"/> In secundo loco ab horoscopo Iuppiter constitutus extraneas hereditates decernit et ab extraneis faciet adoptari; dabit autem agrorum nobilium <supplied>et</supplied> maximarum possessionum dominia, si sic posito Mercurius et ipse bene positus bona se radiatione coniunxerit. Quodsi sic positum Iouem, <supplied>cum</supplied> societate Mercurii scilicet, Mars uel Saturnus ex aliqua parte respexerit, frequenter mutabit statum et de bonis actibus ad malos actus transferri faciet; et erit, qui sic Iouem habuerit, semper in omni uita uaria diuersitate mutabilis, ut nunc abundet diuitiis, nunc paupertatis onere deprimatur. </p>
<p><milestone unit="par" n="5"/> In tertio loco Iuppiter ab horoscopo constitutus nec bonus est nec malus, sed aequali semper moderatione componitur, ut interdum eorum patrimonia dissipentur, interdum uero illis insperatae diuitiae conferantur. </p>
<p><milestone unit="par" n="6"/> In quarto loco Iuppiter ab horoscopo partiliter constitutus, id est in IMC., maximos facit uiros iuridicos uel legum latores uel legum interpretes et iuris peritos. Facit etiam iumentorum amatores atque cultores: pro qualitate signorum nuntios regum uel ducum uel iudicum, et quibus primis cursus publici cura sollicitudoque mandetur, et qui cursu publico iussu principum uel ducum uel iudicum hac atque illac frequenti discursione mittuntur. Faciet notos principibus, publicis actibus praepositos, et qui deorum se praesidio committant et a diis remedia postulent et quibus directum iter frequenti significatione demonstrent. Plurimi autem, cum sic habuerint Iouem, futura praenoscunt et habent in templis honores frequenter maximos; alii autem pro qualitate signorum thesauros inueniunt. Semper autem sic positus Iuppiter usque ad mortem felicem decernit senectutem. <milestone unit="par" n="7"/> Si uero, sic Ioue constituto in diametro Sol fuerit collocatus, nobilem patrem facit et gloriosum, sed patrimonium eius circa medium aetatis tempus dissipabit et rursus postea colligit. Erit autem circa feminarum coitus tardior et filiorum adfectibus separatus. Si uero per noctem fuerit inuentus, mediocres in substantia faciet homines et processu temporis feliciores. </p>
<p><milestone unit="par" n="8"/> In quinto loco Iuppiter ab horoscopo constitutus magna felicitatum augmenta decernit; facit enim, qui natus fuerit, in maximis populis honoratum, praesertim si in domiciliis uel in finibus uel in altitudine sua uel in domo Solis fuerit inuentus. Quodsi, sic posito Ioue, Mars se bona radiatione coniunxerit, faciet duces habentes etiam uitae ac necis potestatem. Quodsi, sine Marte sic posito Ioue, Mercurius et Luna se <supplied>ex</supplied> aliqua parte coniunxerint, faciet procuratores regum <supplied>aut</supplied> rationales. Quodsi, sine his omnibus, Venus ei se sola ex aliqua parte coniunxerit, faciet affluentia felicitatis ornatos; nam, sicut superius diximus, si cum Marte sic fuerit constitutus, is qui sic eum habuerit regali erit semper potestate perspicuus et sententiae eius sic erunt tamquam ab eo c<del>oni</del>unctis hominibus diuina documenta proferantur. Erit autem, qui sic eum habuerit, fortis corpore, ualidis ossibus. <milestone unit="par" n="9"/> Et si coniunctionem cum uento Lunae crescentis exceperit, diuinae atque immortalis paene substantiae homines procreabit. Oportet autem semper <unclear/>eum, si sic Iuppiter fuerit collocatus, quo uento currens Luna ad eum feratur; difficile enim ista ratio colligetur. Nam si, in Aquilone constituto Ioue, ex Austro recedens Luna crescenti ac pleno lumine se iunxerit, in quinto scilicet Ioue loco ab horoscopo constituto et his signis quibus gaudet, uel in domiciliis suis uel in altitudine sua per diem dumtaxat, faciet inuictos imperatores, et qui totius orbis gubernacula tenant, praesertim si, sic Ioue collocato, in his Sol signis in quibus gaudet uel in quibus exaltatur trigonica se ei radiatione coniunxerit. Gaudet autem per diem Solis ac Saturni radiatione adornatus, praesertim si in matutino ortu fuerit constitutus. <milestone unit="par" n="10"/> Quodsi sic positus Iuppiter, sicut diximus, deficientem exceperit Lunam, faciet honestis moribus homines et moderatae dignitatis gratia subleuatos et quibus numquam se onus paupertatis imponat. Quodsi, sic posito Ioue, sine coniunctione illa uentorum quam diximus, crescens se Luna simplici ratione coniunxerit, faciet administratores consulares, frequenter etiam consules ordinarios, praesertim si diurna genitura fuerit. Si uero Mercurius se societate radiationeque coniunxerit, longos annos et uitae maxima spatia decernit; dabit etiam utriusque sexus filios aut geminos, praesertim si ipse fuerit dominus geniturae, uel dominus partis horoscopi, uel dominus eius signi in quo est dominus geniturae collocatus. Quodsi in nocturna genitura contra datorem uitae fuerit collocatus (non enim gaudet Iuppiter in nocturnis genituris), eius aetatis, quaecumque decreta fuerit, duodecim annos aufert. <milestone unit="par" n="11"/> Sed et si in nocturna genitura Mars ei uel Venus uel Luna contrario se ei cursu monstrauerit, maximis eum qui sic natus fuerit faciet uitiis implicari, secundum naturam scilicet signorum atque substantiam. In humanis enim signis sic positus faciet libidinosos et circa amores insana cupiditate praeposteros, facientes ea quae mulieres facere consueuerunt. In quadrupedibus uero signis sic positus uenatores faciet et ferarum amatores et quos semper siluarum deserta delectent et adsiduis laboribus implicatos. In terrenis uero herbarios faciet et plus uolentes scire quam patitur humanae naturae substantia; in aquosis uero piscatores, et quibus circa fluuium uel mare uel paludes sit subsidium, laboriosos sane, ex istis artibus saepe uiuentes. <milestone unit="par" n="12"/> Quodsi, sic posito Ioue, in nocturna genitura, resistentibus ei his quas diximus, Luna ab eo recesserit, inaequalem uitam faciet <supplied>et</supplied> frequentiores miserias indicit. Sed hoc a malo ex aliqua parte temperabitur, si sic ab eo recedens Luna Veneri se oportuna radiatione coniunxerit. Quodsi, sic posito Ioue, Luna ab eo recedens nullius stellae habuerit coniunctionem, maximas infelicitates, labores miseriasque decernit. Quodsi, sic posito Ioue, recedens ab eo Luna et quodammodo fugiens per quadratum se uel diametrum radiis Martis obiecerit, biothanatos faciet secundum naturalem signi formam atque substantiam. Si enim per diametrum sic a Ioue recedentem Lunam Mars hac, qua diximus, ratione respexerit in nocturna genitura, faciet rixas, pericula et magna semper cum inferiore certamina. Vnde per noctem in hoc signo Iuppiter frequenter malas decernit calamitates. </p>
<p><milestone unit="par" n="13"/> In sexto loco Iuppiter ab horoscopo constitutus maxima mala decernit; faciet enim natos frequenter exponi, maxime si, in sexto loco constitutus, ipse dominus eius signi fuerit in quo est horoscopus uel in quo est MC. constitutum, praesertim si in nocturna genitura fuerit et si per diametrum Solem uel Saturnum uel Martem respexerit, et si sic positus Lunam deficientem de quadrato respexerit uel cum eodem Luna in eodem signo deficiens fuerit. <milestone unit="par" n="14"/> Quodsi sic positus sine maliuola cuiusdam stellae radiatione crescentis Lunae lumen exceperit, haec quae diximus ex parte aliqua mitigantur; et facit aurifices aut eos, qui neto auro uestes pingunt, facit interdum et argentarios. Sed nihilo minus, etiam si eas artes fuerit largitus, hos eosdem crebra euersione desubitat. Locus enim, id est sextus, habet malitiae propriam praerogativam, et quaecumque stella in ipso loco fuerit, id est in sexto, ad decernenda mala maximas uires ex loci uitio mutuabitur. </p>
<p><milestone unit="par" n="15"/> In septimo loco Iuppiter ab horoscopo constitutus, id est in Occasu partiliter, in diurna scilicet genitura, faciet locupletes diuites et longae ac beatae senectutis spatia decernit; sed filiorum locum et coniugis nocturnus maxime uersat; nam et carissimam et moratam uxorem amittat necesse est, et amati filii uel filiae miseram uidebit mortem. Si uero per noctem in eo loco geniturae fuerit inuentus, crescente aetate augmenta patrimonii consequitur, mediocris uero substantiae erit et tantarum facultatum ut ne quid desit. </p>
<p><milestone unit="par" n="16"/> In octauo loco Iuppiter ab horoscopo constitutus labefactat frequenter patrimonium et inimicos maximos facit et seditiones frequenter ex populo, et malitiosis semper actibus occupatos, facit etiam ignobiles et stultam iactantes animositatem, praeposteros et quorum furor ad insaniam procedat, praesertim si, sic posito Ioue, cardinem aliquem geniturae maliuola stella possederit. Quodsi, in eo loco constitutus, uel secum habuerit Mercurium uel eum trigonica radiatione respexerit et ei crescens Luna se bona radiatione coniunxerit, faciet aut procuratores regum aut rationales aut quibus nuntiandi potestas conceditur; et semper in prima aetate morientur. </p>
<p><milestone unit="par" n="17"/> In nono loco Iuppiter ab horoscopo constitutus, si diurna fuerit in genitura, faciet eum qui natus est futura praedicere et reddit deorum semper interpretes. Quidam autem et sacerdotia consequuntur, aliis facit de templis conferri aliquid muneris, sed interdum facit et damna et aestus <del>et</del> animi. Si uero nocte in eo loco fuerit constitutus, facit semper falsa somnia somniantes et qui de diis frequenter aliquid mentiantur, et qui de deorum sortibus spem sibi aliquam polliceantur, et qui se ex hoc uegetatos semper existiment. </p>
<p><milestone unit="par" n="18"/> In decimo loco Iuppiter ab horoscopo constitutus, id est in MC. partiliter, per diem, publicorum negotiorum faciet principes, faciet maximorum <supplied>populorum</supplied> decem primos et quibus a populo honores maximi conferantur, claros et qui se uelint semper gratia ostentationis exerere; sed in uita luxuriosos reddit. Quosdam etiam facit magnorum uirorum aut imperatorum negotia tractare; alios per totam uitam suam faciet coronatos. <milestone unit="par" n="19"/> Sed maximas felicitates decernit sic positus, si nulla ei maliuola stella in MC. posita restiterit. Quodsi, sic posito Ioue in MC., maliuola stella restiterit, quicquid ei in prima aetate dignitatis uel honorum uel diuitiarum collatum fuerit, totum in uita posteriore minuitur ac dissipatur et funditus euertitur, nisi Occasus, id est septimus ab horoscopo locus, alterius beniuolae stellae fuerit lumine munitus. Si uero per noctem in decimo loco fuerit constitutus, honestos quidem moribus facit, sed qui cito fallantur et quorum patrimonium frequenti et cita dissipatione depereat. </p>
<p><milestone unit="par" n="20"/> In undecimo loco Iuppiter ab horoscopo constitutus maximas decernit felicitates et magnas notitias largitur; dat etiam famosas potestates, fasces etiam et proconsulare decernit imperium, si Sol et Venus bona se ei radiatione coniungant et si Luna, ab Austro recedens, Ioui in Aquilone constituto plena se coniunxerit, id est si tali ad eum cursu feratur qualem in quinto loco descripsimus. <milestone unit="par" n="21"/> Minuuntur autem haec omnia et efficaciam suam perdunt, si in nocturna genitura sic fuerit constitutus. Si uero Mars sic Ioui constituto contrarius fuerit in octauo loco geniturae positus, <supplied>in</supplied> magnis ac potentibus felicitatibus constitutus et maximis diuitiis cultus, totum quicquid ei uel honorum uel dignitatis conlatum fuerit, miseriarum atque infelicitatis incursione mutatur. </p>
<p><milestone unit="par" n="22"/> In duodecimo loco Iuppiter ab horoscopo constitutus maximas decernit infelicitates; facit semper inimicos potentes et qui eum crebra potestate deterreant, praesertim si partiliter horoscopum maliuola stella possederit, uel si, sic Ioue constituto, in VII. <supplied>loco a</supplied> parte horoscopi Mars fuerit inuentus. Nam si, sic Ioue constituto, id est in XII. loco ab horoscopo, Mars in occasu geniturae fuerit constitutus, id est in VII. ab horoscopo loco, biothanatos sine dubitatione perficiet. <milestone unit="par" n="23"/> Maiora autem erunt haec mala et fortiori calamitate praeualida, si in XII. loco Iouem constitutum per diametrum Sol Saturnusque respexerint. Erunt autem pauperes aerumnosi, si, sic Ioue constituto, in nocturna genitura, deficiens se Luna per diametrum opposuerit. Si uero neque ei Sol neque Saturnus in diametro fuerint et bona geniturae loca possederint nec deficienti lumine Ioui se Luna contulerit, faciet eos qui sic habuerint Iouem quodam subtili artificio saepe pollentes, aut aurifices aut ex auro uestes pingentes aut inauratores aut musiuarios aut ex argento quaedam facientes opera. Appetitur autem atque laudatur, quaecumque ars fuerit, si sic Ioui constituto Veneris sese stella oportuna societate coniunxerit. </p>
<p><milestone unit="par" n="24"/> In Ioue quoque in duodecatemorium diligenter inquire, ut ex duodecatemorio uires eius diligenti ratione repperias.</p></div>

<div type="cap" n=""><head>IV. MARS</head>
<p><milestone unit="par" n="1"/> Mars in horoscopi partibus partiliter constitutus, in nocturna genitura et in masculinis signis, faciet militares; matutinus autem si fuerit partiliter in horoscopo constitutus, sine radiatione Iouis, faciet nigrastros <supplied><gap/></supplied> alteros largiores, plus uolentes donare quam patrimonii ipsorum substantia patitur, ita ut profusi esse uideantur, sed quorum actus omni semper ratione publicentur. <milestone unit="par" n="2"/> Si uero per noctem horoscopus in Martis domicilio sit constitutus, in signo scilicet masculino, et in eodem signo, id est horoscopo, Mars fuerit inuentus et Iuppiter cum eo sit partiliter in eodem signo aut solida eum radiatione respexerit, faciet bellorum duces, sed quibus omnis committatur exercitus, mortis ac uitae dominos, et quorum aduentum ciuitates semper aut prouinciae maximae perhorrescant, felices, fortes, graues et quorum irae magnis semper indignationibus proferantur. Sed nec coniugem nec filios sic positus caro diligere permittit adfectu. <milestone unit="par" n="3"/> Per diem uero si in horoscopo partiliter fuerit inuentus, calidos, audaces, furiosos, peregrinos facit et in omnibus semper instabiles et <supplied>qui</supplied>, quicquid ausi fuerint, nulla poterunt ratione complere, sed semper de manibus eorum quicquid nacti fuerint defluit; patrimonia autem eorum, qui sic Martem habuerint, dissipantur. Sed et omnem uitae substantiam, uxores etiam ac filios amittunt, nec aliquid illis <del>uel ab ipsis</del> de paterna substantia reseruatur, sed et hanc prima aetate deperdunt. <milestone unit="par" n="4"/> Quodsi sic Iuppiter positum Martem per diem ipse in domicilio suo constitutus uel in altitudine sua uel in finibus suis trigonica radiatione respexerit aut si cum ipso partiliter fuerit, mala eius ex quacumque parte mitigantur. Sed et ego scio, sicut plurimis genituris inueni, multos Marte in horoscopo constituto in exilium datos bene et strenue administrare rem publicam. </p>
<p><milestone unit="par" n="5"/> In secundo loco Mars ab horoscopo constitutus, si per diem hoc loco fuerit inuentus, maxima mala et magna infortunia decernit, praesertim si in matutino ortu fuerit constitutus; faciet enim alienari a parentibus et a domo sua et in finibus semper errare peregrinis. Quodsi, sic posito Marte, uel cum ipso crescens Luna fuerit uel in diametro constituta uel si quadrata se radiatione coniunxerit, faciet tardos, debiles et qui uulnera de ferro frequenter accipiant; debilitabit autem a frigore aut a quadrupede uulneratos. Quosdam autem facit natos exponi; alios facit saepe captiuos aut ex ingenuitate ad seruitutem trahi; erunt autem semper in aestu animi et in maximis necessitatibus constituti. Quodsi, sic posito Marte, Iuppiter se bona radiatione coniunxerit, constitutus ipse uel in domo sua uel in finibus suis, ex omnibus periculis euadunt et a captiuitate liberantur uel redimuntur et ex seruitute ad libertatem rursus transferuntur; sed ea quae necessaria sunt uitae interdum non habebunt. <milestone unit="par" n="6"/> Si uero per noctem sic fuerit inuentus, milites facit uel athletas, sed et ipsos consueuit facile periculorum continuatione decipere. Adeunt autem simili modo pericula si Iuppiter et Venus, sicut superius diximus, bona se ei radiatione coniunxerint. </p>
<p><milestone unit="par" n="7"/> In tertio loco Mars ab horoscopo constitutus decernit quidem gloriam, sed cum labore maximo. Alienas res autem, qui sic Martem habuerit, desiderabit et omnibus inuidebit et habebit maximi cuiusdam facinoris malam conscientiam. Quodsi, sic Marte collocato, in XI. geniturae loco Iuppiter fuerit inuentus uel in VII., id est Occasu, facit ut in publicis administrationibus constitutus cum magno labore consequatur, sed maximas patrimonii facultates. 8. Sic autem positus in tertio ab horoscopo loco si sic se Ioui, sicut diximus ante, coniunxerit, maximae potestatis atque honoris regimen ac dominia largitur, ita ut omnes qui ei genere iunguntur honoris ipsius nobilitate superentur. Nam si, in hoc loco constitutus, in domo fuerit, uel in partibus suis, uel in domiciliis uel in altitudine sua, et Iuppiter sic ei sicut diximus ante iungatur, faciet praesides riparum, duces, uicarios, praefectos praetorii et quibus frequenter committatur imperium. </p>
<p><milestone unit="par" n="9"/> In quarto loco Mars ab horoscopo, id est in IMC., partiliter constitutus, si per noctem fuerit, faciet militares, laboriosos et qui semper in desertis regionibus commorentur, uel ferarum praepositos ac magistros; interdum euersores imperatorum faciet uel iudicum pro qualitate signorum, parentum uero uitam ac patrimonium dissipabit. Dabit uulnera uiduitatis, ruinae; filium uero aut unum dabit aut nullum; qui sic enim eum habuerit in omnibus semper actibus impeditur. <milestone unit="par" n="10"/> Quodsi per diem sic fuerit inuentus, debilitabit omne corpus, faciet languidos, caducos et qui ex ferro uulnera frequenter accipiant; reddet inualidos et quos feminae semper impugnent, et qui a feminis magnis semper molestiis deterantur. Faciet etiam eos sine gratia praestare quod dederint; nam quicumque aliquid ab ipsis fuerit consecutus ingratus illis semper existit. <milestone unit="par" n="11"/> Quodsi sic positum Martem Sol de quadrato uel de diametro respexerit aut cum eo fuerit, fortiora haec mala crebrioraque decernit; frequenter enim <supplied>in</supplied> maximis periculis constituit. Faciet etiam insanos, lunaticos, si, sic Marte constituto, horoscopus in domo Martis fuerit inuentus, aut si locus Fortunae in loco uel domo Martis fuerit inuentus <del>uel collocatus</del>, aut si locus Cupidinis uel Daemonis in domo Martis fuerit constitutus. </p>
<p><milestone unit="par" n="12"/> In quinto loco Mars ab horoscopo constitutus: si per noctem in hoc loco fuerit, et si in domo sua, uel in domo Iouis, uel in finibus suis uel Iouis fuerit finibus, uel in altitudine sua fuerit constitutus et si Iuppiter cum eo fuerit uel de trigono eum ipse in domo sua constitutus respexerit, faciet glorias maximas et patrimonii augmenta magna et omne genus decernit felicitatis; facit etiam honores a populo decerni, cum potentibus uiris uel cum maximis administratoribus fidelis amicitiae gratia coniungit. </p>
<p><milestone unit="par" n="13"/> Quodsi, sic posito Marte ac Ioue, Luna deficiens lumine Martis se stellae oportuna radiatione coniunxerit, faciet praepotentes, horribiles duces, et quibus maximi committantur exercitus, ut dent etiam uitae necisque auctoritatem, et in magnis administrationibus iuris gladii decernit potestatem. Quodsi ab eo Luna <supplied>recesserit</supplied>, Venus uero sit cum eo aut de trigono eum respexerit, faciet felices, diuites et qui per semet ipsos gloriam consequantur et qui sint semper uenustate corporis grati. </p>
<p><milestone unit="par" n="14"/> Si uero per diem Mars in quinto ab horoscopo loco fuerit constitutus, patrimonium eius labefactabit et domicilium frequenter mutat et propter infortunia, quae ei accidunt, peregrinis semper regionibus immoratur; erit autem in periculis non modicis constitutus. Si uero sic positum per diem Martem haec mala decernentem Iuppiter aut Venus uel simul cum eo constituti uel de trigono uel de exagono eum respexerint, lucra maxima ex peregrinitatis incommodo consequetur et cito de peregre reuocabitur ad patriam. <milestone unit="par" n="15"/> Metuendum est autem, quotiens sic per diem constitutus in diametro habuerit Lunam crescenti lumine; maximos enim labores incitat et tales actus <del>a</del>ut ad imitationem seruitutis accedant. Nam et si felix esse uisus fuerit, talis eius erit felicitas ut semper alienae subiaceat potestati; facit enim adsessores iudicum maximorum; accusationes, seditiones, turbas, damna faciet et repentina pericula, et ex aliqua corporis parte debiles, interdum insanias et languores tales facit, ut nimio febris ardore adusti ad insaniam transferantur. Faciet etiam uincula, carceres et custodias, nisi respiciens Iuppiter Lunam in diametro Martis constitutam uel ipsum Martem ipsarum calamitatum miserias mitigarit. Quotienscumque enim, sic posito Marte ac Luna, Iuppiter <supplied>nulla</supplied> radiatione respexerit, eos qui sic nati fuerint <supplied>in</supplied> maximis periculis constituit, sed omnium praesidio desperatos repentinis facit Iuppiter praesidiis liberari. Filios etiam per diem in hoc loco constitutus sine testimonio Iouis denegabit. </p>
<p><milestone unit="par" n="16"/> In sexto loco Mars ab horoscopo constitutus multa mala decernit; nam et filiis nocebit et inaequalitatem uitae faciet; ualitudines decernit, pro signorum scilicet natura; nam in curuis signis praemori facit, interdum claudos et gibberosos. In hoc loco omnium ualitudinum uitia cernuntur, si tamen partiliter ipse locus fuerit inuentus et si partiliter Mars in eo signo fuerit constitutus. </p>
<p><milestone unit="par" n="17"/> In septimo loco Mars ab horoscopo partiliter constitutus, id est in Occasu, maxima mala et immensa pericula decernit. Faciet enim laboriosos, homicidas et sceleratos, reos, facinorum inuentores aut tortores aut carnifices aut proditores. Quodsi <del>in</del> domum suam in Occasu positus per diametrum respiciat, non faciet biothanatum (numquam enim Mars domum suam euertit); sed tunc facit oligochronium, si horoscopus et Luna fuerint Iouis praesidio protecti. Quodsi non fuerit horoscopus in domo Martis, oligochronios reddit, praesertim si per quadratum uel diametrum, id est in hora uel in MC., pleno lumine constitutam Lunam respexerit. <milestone unit="par" n="18"/> Sed generaliter Mars in septimo ab horoscopo loco constitutus, id est in Occasu, per diem et per noctem biothanatos facit pro qualitate signorum. Fortius tamen hoc malum decernit et manifestius in alienis signis; nam in hoc loco si fuerit inuentus, tunc dolores et lacerationes corporis facit et aut praecipitat aut interimit aut in carcere uinculis constitutos perpetuis et mortiferis calamitatibus deprimit. <milestone unit="par" n="19"/> In nocturnis genituris dolores et aestus faciet ex omnibus actibus, sed ex ferro uulnera frequenter infligit et uulnera ipsa facit ignita cauteriorum adustione curari. Facit absconsos corporum et immensos dolores, praesertim cum ipse temporum dominus fuerit uel a Luna plena ipse diuisa cibi temporum spatia possederit. <milestone unit="par" n="20"/> Si uero, Marte in septimo loco constituto, Saturnus aut in hora aut in MC. partiliter sit constitutus, uel si Luna plena feratur ad Martem uel minuta ad Saturnum, magnorum malorum, funestae calamitatis infortunia decernunt. Tunc accusationes, tunc uincula, tunc carceres, tunc damnationes, tunc contra eum capitales sententiae proferuntur; aut enim bestiis obicitur aut per praecipitia iactatur aut ruina deprimitur aut domesticis insidiis laniatur aut a latronibus interimitur aut in nauigio perit. Sed haec pro genere et qualitate signorum decernuntur; nam in terrenis signis constitutus feris faciet obici; in solidis uero opprimi a ruina facit aut in praecipitia iactari; in aquosis constitutus naufragio submergit; in humanis uero signis constitutus gladio facit interire. <milestone unit="par" n="21"/> Si uero Sol in diametro fuerit uel cum eo uel in alio geniturae cardine, uiuos facit exuri, ut omnifaria in hoc loco constitutus misera calamitate hominem et flebili nece cum atrocitate disperdat. Sed ante diem ultimum uitae habebit actus, qui in septimo geniturae loco habuerit Martem, aut de igne aut de ferro aut de quadam uiolentia aut de tormentis aut de homicidiis. Sed et locum coniugis ac filiorum uehementissime persequitur Mars in septimo constitutus loco. </p>
<p><milestone unit="par" n="22"/> In octauo loco Mars ab horoscopo constitutus: si per diem in hoc loco fuerit, aut patrimoniorum denegat facultates aut eos qui habent patrimonium, misera facet proscriptione nudari. Quodsi Solem et Lunam in diametro habuerit, decernit extinctis oculis caecitatem. Solus autem in hoc signo constitutus faciet penurias, angustias, aestus, turbas, seditiones, pericula. <milestone unit="par" n="23"/> Si uero, sic Marte constituto, Luna in anafora horoscopi fuerit, id est in secundo ab horoscopo loco, Iuppiter uero nulla se his radiatione coniungat et alienus ab his sit nec horoscopum uideat, biothanatos facit, sed secundum signorum naturam atque substantiam. In humanis enim signis, sicut diximus, constitutus si fuerit, ab hominibus gladio perimitur; sed a piratis aut a latronibus aut a domesticis interemptus, qui sic Martem habuerit, occiditur aut gladio percutitur sententia iudicantis, uaria criminum diuersitate conuictus. Frequenter tamen sic cum Luna positus, sicut diximus, sine Veneris aut Iouis testimonio, gladiatores facit, sed eos qui <supplied>in</supplied> conspectu populi crudeli necis atrocitate depereant. In terrestribus uero signis, in desertis locis faciet occidi, multiplici tamen prius periculorum continuatione turbatos. In quadrupedibus uero signis faciet <supplied>a</supplied> bestiis comprehensos misera laceration laniari. In aquosis uero signis constitutus cum Luna, hac ra<del>dia</del>tione qua diximus, aut in stagnis aut in mari submergi facit aut occisos a piratis undis facit fluctibusque disperdi. In solidis uero signis constitutus per praecipitia lapsos interimit. In igneis uero signis constitutus exuri faciet. <milestone unit="par" n="24"/> Per noctem uero in hoc signo constitutus, id est in octauo loco ab horoscopo, faciet callidos, periculosos sed argutos; tamen <supplied>in</supplied> publicis actibus aut in claris eos qui sic Martem habuerint constituit, sed mortem nihilominus decent biothanatam aut repentinam, sicut apoplectici interire consuerunt. Sed si Iuppiter sic positum Martem quacumque radiatione respexerit uel si cum eo fuerit, haec quae diximus mala ex parte maxima mitigantur. <milestone unit="par" n="25"/> Sed si in horoscopo Iuppiter partiliter fuerit inuentus, horoscopus uero ipse sit in domo Iouis <del>uel</del> Venerisque stella prospera se Ioui radiatione coniungat et obstiterit Marti hac qua diximus radiatione grassanti, omnia haec calamitatum funera maxima parte mutantur. Flebiles enim casus et misera semper infortuniorum incommoda et in hoc et in ceteris locis decreta per Martem mutantur atque mitescunt, si impetus Martis bono Veneris ac Iouis testimonio mitigentur. </p>
<p><milestone unit="par" n="26"/> In nono loco Mars ab horoscopo constitutus bonus erit circa uitam et gloriam; et si Iuppiter in horoscopo fuerit constitutus, in nono loco Marte posito, felices facit, et facile omnia consequuntur. Si uero nocte, in nono loco Marte constituto, Iuppiter in parte horoscopi fuerit inuentus, potestatem maximam administrationum et ius gladii decernit et facit eum qui sic natus fuerit exercitum ducere. Frequenter tamen sic positus in peregrinitate decernit incommoda. <milestone unit="par" n="27"/> Si uero in nono loco constitutus in domo Mercurii uel Veneris fuerit, doctos et famosos facit oratores. Si uero aut in domo sua fuerit aut in domo Iouis aut in altitudine sua <supplied>et</supplied> Iuppiter in hora non fuerit collocatus, faciet diis terribiles, et qui omnia periuriorum genera contemnant. Erunt autem omnibus daemonibus terribiles et quorum aduentum praui daemonum spiritus fugiant et qui sic laborantes homines, non ui uerborum, sed sola sui ostensione liberent; et quamuis sit uiolentus daemon qui corpus hominum animumque quatiat, siue ille aërius sit siue terrenus siue infernus, istius hominis iussione fugiet et praeceptis eius cum quadam ueneratione terretur: hi sunt qui a uulgo exorcistae dicuntur. Sed talis erit, si in nono loco, sicut diximus, habuerit Martem, ut laborantem hominem ab omni malignorum daemonum spiritu facile possit iussionis suae auctoritate purgare. </p>
<p><milestone unit="par" n="28"/> In decimo loco Mars ab horoscopo constitutus, id est in MC. partiliter, in nocturna genitura scilicet, si in masculino signo fuerit inuentus in suo domicilio uel in Iouis, sed eius cuius diximus generis, uel in altitudine sua, faciet quidem periculosos et uario genere saepe deceptos, sed nihilominus praesides, duces, uitae necisque dominos, tribunos, terribiles prouinciis et ciuitatibus. <milestone unit="par" n="29"/> Si uero in MC. per noctem constitutus, in quali diximus signo, coniunctionem Lunae uenientis acceperit, Iuppiter uero alium geniturae possederit cardinem, et ipse nihilominus uel in domo sua uel in altitudine sua uel in suis finibus constitutus, potentes duces ac totius orbis dominos efficiet. Quodsi sic positum Martem Iouis deseruerit stella nec ipsi <supplied>se</supplied> aliqua radiatione coniungat nec in ceteris geniturae cardinibus fuerit inuenta, faciet nihilominus armatos, uel praepositos, uel tribunos, uel minoris loci duces aut magnarum prouinciarum et, licet in minoris dignitatis loco constitutos, habentes tamen gladii et uitae et necis potestatem. </p>
<p><milestone unit="par" n="30"/> Quodsi, sic constituto Marte sicut diximus, Ioue etiam, sicut ante diximus, in ceteris geniturae cardinibus constituto, in his in quibus diximus signis et in his partibus, Saturnus in alio geniturae cardine fuerit constitutus, erunt quidem reges, imperatores, potentes, maxime terribiles, periculosi, ciuitatum euersores uel fabricatores, sed modicae uitae, id est oligochronii. Quidam autem et malo fine depereunt; in peregrinis locis constituti amittunt uitam pariter et regnum, uel in aliena potestate positi moriuntur. <milestone unit="par" n="31"/> Si uero in MC. Mars in feminino signo fuerit inuentus <supplied><gap/></supplied> cuiuslibet stellae uel suo uel Iouis, nocte scilicet, faciet nihilominus honestate fulgentes; et in masculino tamen signo per noctem <supplied>et</supplied> in feminino in MC. constitutus denegat filios. <milestone unit="par" n="32"/> Si uero per diem in hoc loco fuerit inuentus, id est in MC., inefficaces homines faciet, quos conuenerit in omnibus actibus uariis generibus impediri; decernit etiam damna maxima et amissionem patrimonii, faciet etiam proscriptiones et condemnationes. Aliis onus peregrinationis indicit, aliis maximas inponit necessitates, alios fugere compellit, aliis decernit exilia, alios facit peregre uel in exiliis deperire. </p>
<p><milestone unit="par" n="33"/> In undecimo loco Mars ab horoscopo constitutus bona multa decernit et augmenta patnmonii largitur et amores a populo; frequenter dat maximae dignitatis insignia, si sic eum positum cum deficiente Luna Iuppiter bona radiatione respexerit aut si cum eo fuerit aut trigonica se societate coniunxerit; tunc enim facit iudices habentes ius gladii cum maximis dignitatis insignibus. </p>
<p><milestone unit="par" n="34"/> In duodecimo loco Mars ab horoscopo constitutus, si per diem in hoc loco fuerit inuentus, aegritudines maximas decernit et malis uitiis implicat et a seruis crebras concinnat insidias et facit talem cui semper serui nocere desiderent; et omnibus eius <supplied>actibus</supplied> multiplices per seruos spargit infamias. Frequenter autem propter inclusos quosdam aut in custodia constitutos aut etiam damnatos, aestus, angores, sollicitudines, damna periculaque decernit. Sed haec omnia mitigantur, si sic Mars positus in nocturna genitura fuerit inuentus. </p>
<p><milestone unit="par" n="35"/> Optare autem debemus in omnibus genituris atque in omnibus locis ut Marti qualibet radiatione quolibet ex loco Venus se ac Iuppiter semper opponant; tunc enim impetus eius, ex qualicumque parte, languescunt, cum istarum stellarum fuerit testimonio mitigatus. Sed et illud debemus optare ne quando per diem cardinem aliquem Mars geniturae possideat; si enim per diem partiliter in aliquo geniturae cardine fuerit inuentus, uario contra eum qui natus fuerit genere grassatur. In cardine enim Marte posito, si ei per diem Iuppiter se coniunxerit in alio cardine <del>per diem Mars fuerit</del> inuentus et Saturnus alium cardinem geniturae possederit, faciet biothanatos aut ipsos sibi inferentes necem. <milestone unit="par" n="36"/> Verum si, in cardine per diem constituto Marte, in alio cardine Venus fuerit inuenta, faciet assiduis amorum illecebris fatigari aut interfectores uxorum aut ipsos sibi inferentes necem. Si uero Mars per diem aliquem cardinem geniturae possederit et Mercurius <supplied>in</supplied> alio fuerit geniturae cardine constitutus, cardiacos faciet et qualicumque ratione damnatos. Si uero in aliquo per diem geniturae cardine Mars fuerit inuentus et Sol in alio geniturae cardine sit positus, faciet quocumque modo <del>libet</del> semper exuri. <milestone unit="par" n="37"/> Si uero Luna simili se radiatione coniunxerit et si Luna crescenti sit lumine, faciet biothanatos et matres eorum acerba necis morte prosternit. Sed si Luna aliena ab eo fuerit et sine alicuius stellae coniunctione in quolibet geniturae cardine per diem fuerit inuentus, maximas ualitudines, uitia, aegritudines debilitatesque decernit. Gaudet autem coniungens se deficienti Lunae semper et Veneri; unius enim has tres stellas, id est Martis et Lunae et Veneris, in institutionis libro, sicut meministi, conditionis esse monstrauimus. <milestone unit="par" n="38"/> Si uero in quocumque cardine geniturae per diem fuerit constitutus et alium geniturae cardinem Mercurius acceperit, magna et immensa et sine modo pericula decernit; quicquid enim mali in rebus humanis est, id totum ex ista stellarum coniunctione decernitur. Et illud meminisse debemus quod et per diem Mars in cardinibus constitutus semper subolem denegat. Si filiorum locus in signo eius fuerit inuentus, ipse in cardine constitutus, quia ipse dominus est eius loci, filios denegabit. Sed et si in alieno domicilio filiorum locus fuerit inuentus et dominus ipsius signi cum Marte fuerit, uel si Mars eum de diametro uel quadrato respexerit, filios denegabit. <milestone unit="par" n="39"/> Si uero per noctem ipse dator uitae fuerit, maxima aetatis spatia largitur. Si in diurna genitura ipse dator uitae fuerit, faciet in primo aetatis gradu positos interire. Si uero alter fuerit dator uitae et Mars per quadratum uel per diametrum restiterit, minuet ex hac aetate quae ei decreta fuerit annos quindecim. Si uero inter se et Saturnum mediam Lunam positam acceperit, debilitat atque amputabit partem corporis pro qualitate signi in quo Luna fuerit inuenta. Si uero Lunam crescentem per diametrum uel quadratum uiderit, eos qui nati fuerint aut statim perimit aut faciet exponi. </p>
<p><milestone unit="par" n="40"/> Sed ut uerius potestatem colligas Martis, duodecatemorium eius et fines duodecatemorii diligenter inquire.</p></div>

<div type="cap" n="5"><head>V. DE SOLE</head>
<p><milestone unit="par" n="1"/> Sol in parte horoscopi constitutus difficile fratres dabit; in masculino autem signo constitutus, in domo sua aut in altitudine sua, et beniuolae stellae radiatione coniunctus <supplied>aut a</supplied> beniuolis protectus, magnae nobilitatis largitur insignia. Si uero maliuolae stellae, <del>in</del> Sole in horoscopo constituto, prope radiis accedant, oculorum aciem ex maxima parte debilitat. Sed quia diximus eum maximas decernere felicitates, omnia debemus specialiter explicare.</p>
<p><milestone unit="par" n="2"/> Cum Saturno in horoscopi cardine partiliter constitutus, in his quibus diximus partibus, per diem, imperatores faciet ac reges; quodsi uires eius leuiter fuerint impeditae, consulares faciet <supplied>et</supplied> proconsulares et dat ordinarios consulatus. Si uero Mars sic Solem positum, sicut diximus, aspexerit, uel si cum eo positus fuerit, cum maxima inuidia et cum magnis periculis et impedimentis, magnis pugnis aut difficultatibus, ducatus, imperia potestatesque decernit. <milestone unit="par" n="3"/> Si uero, Sole in horoscopo, per diem, in his in quibus diximus signis partiliter constituto, alium Iuppiter cardinem geniturae possederit, Mars uero in MC. fuerit partiliter inuentus, in masculino scilicet signo, Luna etiam in aliquo sit geniturae cardine plena lumine uel in anaforis cardinum, eum qui natus fuerit, per totum orbem faciet imperia, ut in tali potestatis administratione constituti potestas eius, licet non sit dominus ac rex, per totius orbis tamen spatia dirigatur. <milestone unit="par" n="4"/> Si uero Mars in MC. fuerit uel in Occasu, sic Sole et Ioue, sicut diximus, constitutis, Luna uero cum Marte uel in MC. fuerit inuenta, pleno scilicet lumine, uel in octauo geniturae loco, eos qui sic nati fuerint duces aut reges aut administratores, biothanatos facit aut aliqua ratione captos mala faciet morte prosterni, secundum naturam scilicet signorum atque substantiam. Faciet autem interdum depositum ab honoribus suis ab omni potestate deici. <milestone unit="par" n="5"/> Sed et si Mars cum Luna non fuerit sic, sicut diximus, iunctus et solus in cardinibus geniturae fuerit inuentus, uel in cataforis uel in anaforis eorum, Sole in horoscopo, sicut ante diximus, constituto, nihilominus qui nati fuerint duces uel reges uel administratores, captiuos uel biothanatos faciet uel cum summo dedecore a sua potestate deponi. Sed et si Sol in parte horoscopi fuerit inuentus, si Saturnus partiliter <del>in</del> IMC. possederit, simili modo reges, duces et potentissimos administratores facit. <milestone unit="par" n="6"/> Si, sic Sole posito ac Saturno, Mars in secundo ab horoscopo uel in octauo loco fuerit inuentus, et Luna plena luminibus in aliis cardinibus fuerit inuenta, uel in secundo ab horoscopo loco, uel in octauo cum Marte, eos, qui nati fuerint duces uel reges uel administratores, biothanatos facit et exules et captiuos. Si uero Sol solus in parte horoscopi fuerit inuentus, in quibus diximus signis (hoc enim te meminisse conueniet), et Mars in anafora Lunae fuerit inuentus, Luna in ceteris cardinibus uel in anaforis cardinum constituta, eos, qui nati fuerint reges uel duces uel administratores, simili modo biothanatos facit uel cogit eos isto honore priuari. <milestone unit="par" n="7"/> Si uero Sol in parte horoscopi fuerit inuentus et Luna in ceteris cardinibus geniturae uel in anaforis uel in cataforis cardinum fuerit inuenta et Mars se nulla illis radiatione coniunxerit, sit uero Iouis stella aut cum Sole in parte horoscopi constituta aut in ceteris cardinibus inuenta, uel in anaforis uel in cataforis cardinum, ii qui nati fuerint reges totius orbis gubernacula possidebunt, euertentes alias ciuitates, alias subleuantes. Si uero sic positus Mars Solem, Lunam Iouemque respexerit aut cum ipsis positus aut in cardinibus inuentus aut in anaforis aut in cataforis cardinum constitutus, malas mortes faciet his quibus diximus, sed et uitia et ualitudines decernit; sed secundum naturam signorum et secundum has corporis partes, quas diximus signis esse diuisas, ualitudines et uitia decernuntur et casus mortium. <milestone unit="par" n="8"/> Si uero, sic his omnibus collocatis sicut diximus, Saturnus in anaforis <del>eorum</del> uel in cataforis cardinum fuerit inuentus, imperium quidem tantum quantum diximus non habebunt; nihilominus tamen maximos potentia uiros ac famosos iudices faciet aut magnarum legionum praepositos aut tribunos, sed efficaces et terribiles, sed non perseuerantes in his dignitatibus ac potestatibus, sed aut captiuos eos faciet aut in exilium agi aut facit biothanatos interire. </p>
<p><milestone unit="par" n="9"/> Platice uero Sol in signo horoscopi constitutus faciet ingenuos, nobiles; sed platice Sole in signo horoscopi constituto, si Iuppiter et Venus et Mercurius in ceteris geniturae cardinibus fuerint constituti, magnos uiros faciet, et quibus <supplied>a</supplied> parentibus maxima bonorum felicitas comparetur, et qui a prima aetate in rebus bonis ac prosperis crescant, ita ut sint semper ab incursu paupertatis alieni. <milestone unit="par" n="10"/> Sed si sic hos omnes positos Saturnus de trigono respexerit uel de exagono, uel etiam si pariter fuerit constitutus, perpetua felicitas istis decernitur. Sed si sic omnes positos — id est Solem in signo horoscopi, Iouem, Venerem, Mercurium in ceteris cardinibus, Saturnum uero in trigono aut in exagono aut <supplied>eodem</supplied> loco cum ipsis constitutum —, Mars aliqua radiatione respexerit aut cum ipsis constitutus aut hos omnes de quadrato respexerit aut de diametro se huic stellarum commixtioni coniunxerit, faciet maximos iudices, potentes, habentes uitae et necis potestatem, sed fures, rapaces, et qui res alienas auaro rapiant cupiditatis instinctu. Sed nihilominus hos eosdem, post maximam depraedationem uel post maximas rapinas uel post immensa furta, exules facit aut biothanatos. <milestone unit="par" n="11"/> Si uero nocte Sol in horoscopi signo fuerit inuentus, sordidiore genere facit procreari. Quodsi per noctem Solem in horoscopo constitutum Saturnus aut Mars per quadratum respexerint aut per diametrum <supplied>uel</supplied> simul cum eo fuerint, et ille se illis quacumque radiatione coniunxerit, maiores quidem fratres perimit, sed et ipsius vitae atque omnem patrimonii substantiam, sed et actus omnes peruertit ac dissipat. Sed semper in omnibus cardinibus geniturae Sol constitutus maiores fratres omnes debilitabit aut, qui sic habuerit, inter omnes fratres primum facit nasci. </p>
<p><milestone unit="par" n="12"/> In secundo loco Sol ab horoscopo constitutus faciet per semetipsos patrimonia quaerentes et in omni uita suaues ac bonos. Sed hos eosdem languidos facit et paruae uitae et uariis faciet contrarietatibus impediri, et qui semper sint in vita sua uaria terroris trepidatione solliciti. <milestone unit="par" n="13"/> Si uero, in hoc loco constituto Sole, eum Venus ac Iuppiter bona radiatione respexerint, uel de trigono, uel de exagono, uel si cum ipso fuerint collocati, bonorum aliquid repentinum dabit et felicitatis incrementa non modica; nam iacentes homines et abiectos ad publicum faciet incremento dignitatis adduci. Sed hoc ei magno labore et cum maximo impedimento decernitur et cum patrimonii iactura uoluntaria. Vnde quicumque sic Solem habuerit constitutum, nihil appetat, ad nullam rem audeat, cum sciat se, sic posito Sole, in omnibus actibus impediri. </p>
<p><milestone unit="par" n="14"/> In tertio loco Sol ab horoscopo constitutus patri malam mortem decernit et ipsos qui sic eum habuerint inualidos faciet, sed in consiliis bonos ac graues; faciet autem procuratores ciuitatum aut rationes publicas tractantes aut fisco praepositos aut fisco patronos, si bona se ei Iuppiter et Mercurius radiatione coniunxerint; sed uxorem et filios tardius consequentur. <milestone unit="par" n="15"/> Si uero in tertio geniturae loco positus sit, in domo sua uel in domo Iouis uel in domo Veneris, uel in domo Mercurii uel in altitudine sua uel in altitudine Iouis uel Veneris uel Mercurii, faciet religiosos deorum cultores, qui simulacra deorum per se facta religiosis consecrationibus dedicent et qui fabricationibus templorum iussu principum uel iudicum praesint. In aliis uero signis, sicut diximus, positus, facit in templis ignobilia officia aut seruile aliquod ministerium. <milestone unit="par" n="16"/> Si uero, in tertio loco ab horoscopo constituto Sole, Saturnus aut Mars aliqua se ei radiatione coniunxerint uel si cum eo fuerint, faciet periuros, perfidos et crebris ob hoc denotationibus miseros, ganeones et qui sordida et absconsa loca semper sectentur et qui contra diuinitatem irreligiosa proferant uerba, sed assiduis animi fatigationibus aestuantes. </p>
<p><milestone unit="par" n="17"/> In quarto loco Sol partiliter ab horoscopo constitutus, si in eo loco positus Martis et Saturni aliqua fuerit radiatione pulsatus, patri primo mortem decernit et generis totius euersionem aut labem totius patrimonii facit. Ipsi uero qui sic eum habuerit interpellationes et molestias plurimas et contrarietates et impedimenta ex maxima parte decernit. Sed bonam senectutem faciet, ita ut in hac aetate constituto lucra maxima conferantur; sed erit circa adfectus uxoris instabilis. </p>
<p><milestone unit="par" n="18"/> In quinto loco Sol ab horoscopo constitutus faciet amabiles, honoratos, et qui omnia facile consequantur et quibus cuncta amicorum praesidio conferantur. Sed si, sic Sole posito, praesens in eodem signo se Veneris stella sociauerit uel de exagono coniunxerit, coronarum largitur insignia et praetexta<del>rum</del> ueste decorabit; sed et a populo honores ei qui sic Solem habuerit maximi conferuntur. Quodsi maliuolae stellae cum Sole in eodem loco fuerint, nihil mali poterint decernere nec perpetrare propter loci naturalem bonitatem, sed solum filiis nocebit. Si uero in eo loco solus fuerit inuentus, minores erunt hae quas diximus felicitates et sic nocebit filiis, ut indicat perpetuas orbitates aut ut ex casu filiorum maxima doloris tormenta patiatur. </p>
<p><milestone unit="par" n="19"/> In sexto loco Sol ab horoscopo constitutus multa mala decernit; semper enim nocebit et graues ac longas aegritudines faciet. Quodsi, sic <supplied>Sole posito</supplied>, Mars in horoscopo fuerit inuentus, actus quidem publicos faciet, sed infligit ei uulnera frequenter ex ferro; patrem uero faciet aut mala interire morte aut cito mori aut aliqua ratione damnari, sed et omnem substantiam uariis facit generibus deperire, <supplied>si</supplied>, in sexto loco Sole posito, in decimo ab horoscopo loco, id est in MC., nulla stella fuerit inuenta. Nam si, in sexto loco <supplied>Sole</supplied> constituto, quaecumque stella decimum locum, id est MC., possederit, faciet locupletes, diuites, affluentes et quibus paterna successione maxima felicitas comparetur. Si uero, in sexto loco Sole posito, nulla <supplied>stella</supplied> in MC. fuerit constituta, Iuppiter uero et Venus cum eodem Sole in sexto <supplied>loco</supplied> fuerint inuenti, quicquid malorum decretum fuerit mitigatur et tota infelicitatis impeditur improbitas. </p>
<p><milestone unit="par" n="20"/> In septimo loco Sol ab horoscopo constitutus maxima uitia et ualitudines decernit, praesertim si sic Solem positum Mars et Saturnus aliqua radiatione respexerint uel si cum eo fuerint collocati; secundum enim naturam maliuolae stellae, quae cum ipso fuerit collocata, indicit uitia aegritudines <supplied><gap/></supplied> si Mars, calidas et ignitas. Quodsi Luna cum eo uel in septimo loco fuerit inuenta uel, in septimo loco Sole constituto, Luna in horoscopo uel in MC. partiliter fuerit collocata, magnos, potentes, nobiles faciet et quibus committantur maximae potestates, praesertim si fuerit in domo sua aut in altitudine sua aut in domo Iouis constitutus et si locus Fortunae partiliter et per computum diligenter inuentus in aliquo cardine fuerit collocatus. <milestone unit="par" n="21"/> Si uero, sic Sole et Luna constitutis, sic etiam Fortunae loco collocato, Iuppiter aliquem geniturae cardinem tenuerit, imperatores, reges faciet, sed bonos, beniuolos. Faciet etiam duces potentes et administratores fortes, temperatos, efficaces, prouincias et ciuitates subiugantes. Quodsi his omnibus — Sole scilicet et Luna et Ioue et loco Fortunae —, sicut diximus, positis, Mars et Saturnus in secundo aut in octauo ab horoscopo loco, fuerint constituti, amittunt imperia et ex honoribus aut administrationibus suis cum dignitatis iactura deponuntur et aut ab inimicis gentibus aut ab aduersariis atque aemulis opprimuntur. Faciet etiam ut ipsi sibi manibus suis inferant mortem, sed et captiuos faciet hos eosdem aut exules. <milestone unit="par" n="22"/> Si uero, in septimo loco geniturae uel in quocumque alio cardine collocato Sole, ei Mercurius se in eodem loco positus iunxerit, uel matutinus uel uespertinus, litteratos faciet, qui maximam ac uariam litterarum scientiam consequantur. Si uero sic Soli ac Mercurio positis Saturnus se coniunxerit, malitiosos facit, maliuolos, pessimos, et qui uelint difficilium litterarum notitiam habere uel qui easdem ipsas difficiles litteras faciant. <milestone unit="par" n="23"/> Si uero per noctem fuerint inuenti Sol et Mercurius et Saturnus, lapidarios facient aut pollinctores aut funerarios aut quibus sepulchrorum cura aut custodia mandetur. Faciet etiam armentarios, bubulcos, pastores, equorum domitores equarumque, pastores porcarios et his similia secundum naturam potestatemque signorum. Et si, in nocturna genitura, Sole et Saturno septimo loco constitutis, sed et Mercurio, Venus in eodem loco fuerit inuenta uel in sexto loco uel in duodecimo <del>et Saturnus constitutus Venus cum ipsis fuerint,</del> eunuchos faciet et mulieres uiragines et quae se numquam uirili coitu coniungant uel, si se aliquando uiro coniunxerint, numquam concepturas aut edituras partum. <milestone unit="par" n="24"/> Si uero sic his positis Mars se aliqua radiatione coniunxerit uel cum ipsis fuerit inuentus, hermafroditos faciet, in quibus se duplex natura coniungat. Quodsi sic his omnibus constitutis Luna se aliqua radiatione coniunxerit, uel si cum ipsis fuerit inuenta, archigallos facient et qui uirilia propriis sibi amputent manibus. Facient etiam lenones et qui meretrices suis uelint procurationibus elocare. <milestone unit="par" n="25"/> Sed in sexto loco cum Sole constituti haec eadem faciunt, si nulla stella in MC. constituta istius malitiae soluerit atrocitatem; nam si qua in MC. fuerit inuenta, his omnibus sic inuentis, <supplied>id est</supplied> in sexto loco constitutis, omnia quae diximus mitigantur. In secundo uero loco geniturae uel in quinto uel in undecimo si Mercurius cum Saturno fuerit inuentus, Sole cum his in eodem loco constituto, <del>uel non constituto</del>, malitiosos in omnibus actibus faciet aut aduocatos aut iure peritos aut scribas aut exceptores aut hortorum praepositos aut aquarum distributores. <milestone unit="par" n="26"/> Quodsi sic his positis, in his in quibus diximus locis, Mars se aliqua societate coniunxerit uel si cum his fuerit inuentus, erunt homicidiis publicis praepositi et exceptores earum sententiarum quae de hominum capitibus proferuntur, aut cornicularii aut commentarienses, sed quibus <supplied><gap/></supplied> cura committitur, aut clauicularii aut carceris custodes et quibus publicarum catenarum uincula committantur, aut praepositi carnificum aut carnifices et qui damnatos homines flagellis lacerare consuerint et cetera his similia. <milestone unit="par" n="27"/> Si uero, his omnibus, sicut diximus, in his <supplied>locis</supplied> constitutis, Iuppiter et Venus aliqua se radiatione coniunxerint uel si cum his fuerint inuenti, nihil quidem eorum facient quae ante diximus; <del>in</del> illa enim soli decernunt. Cum Ioue uero et Venere sacerdotes facient, uictimarios et qui sacris praesint uel qui pecora sacra aut sacris aut religionibus destinata pascunt uel qui in templis aliquo fungantur officio aut qui de templis maxima munera consequantur. <milestone unit="par" n="28"/> Sed hae omnes stellae quas diximus, etiam in duodecimo loco partiliter constitutae, haec eadem simili ratione decernunt; sed hi ipsi homines tardiores, sed ex his omnibus in quibus fuerint collocati et glorias habebunt et principatum. Sed et in sexto loco constituti hi omnes, si talia stella, sicut ante diximus, in MC. fuerit inuenta, haec eadem simili ratione decernunt. Quodsi in septimo geniturae loco uel in quocumque alio cardine solus Sol cum Marte fuerit inuentus, uel in secundo geniturae loco uel in quinto uel in octauo uel in undecimo, <del>m</del>artes dabit ex igne et ferro et quae ex alia duritia fabricentur. Sed in cardinibus Sol et Mars pariter constituti perpetua haec artificia decernunt. </p>
<p><milestone unit="par" n="29"/> In octauo loco Sol ab horoscopo constitutus patrem cito faciet interire. Si uero cum eo Mars aut Saturnus fuerint inuenti aut de diametro ei oppositi aut de quadrato coniuncti, facient alienos deliros aut cardiacos aut freneticos; sed secundum naturam signorum haec ualitudinum uitia decernuntur. <milestone unit="par" n="30"/> Si uero, in octauo loco Sole posito, in diametro Luna fuerit constituta, nondum soluta coniunctione, sed plena lumine, sed et si cum eo synodica in octauo loco fuerit inuenta, Saturnus uero et Mars per diametrum uel simul constituti pariter <supplied>fuerint</supplied>, uel si se illis quadrata radiatione coniunxerint, ualitudines et debilitates maximas facient. Nam caput malitiosis humoribus onerant, et, ex humorum statiua perseuerantia qui circa caput collecti fuerint, facient caducos et lunaticos, aut adsidua interceptione deficere faciunt, etiam aliena uerba proferre faciunt; aliorum humeros graui iactura debilitant, aliis maculas, lepras, impetigines, thisim, hydropem <supplied>infligunt</supplied>, alios elefantiacos faciunt, alios claudos, alios gibbos, alios paralyticos, aliorum maximas partes amputant corporis; sed haec secundum differentiam signorum atque naturam omnia decernuntur. Nam similia faciunt <supplied>in</supplied> secundo ab horoscopo loco et in sexto et in duodecimo et in octauo, sicut diximus, constituti. <milestone unit="par" n="31"/> Quodsi sic omnibus, sicut diximus, positis, Iuppiter se et Venus aliqua radiatione coniunxerint, uel simul cum ipsis positi, uel si trigonica radiatione respexerint, uel si Lunae se coniunxerint, hae omnes ualitudines quas diximus tales erunt ut mederi et curari possint. Sed et si sic beniuolis stellis collocatis, Ioue scilicet et Venere, maliuola stella coniunctionem Lunae uenientis exceperit, uitium quidem atque aegritudo perpetua erit, sed et diuinitatis alicuius prouidentia ualitudinis acerbitas mitigatur. <milestone unit="par" n="32"/> Quodsi his omnibus, sicut diximus, collocatis Mercurii se coniunxerit stella aut cum ipsis posita aut in exagono collocata, ualitudines istas quas diximus aut remedio aliquo aut cantationibus compescit aut mitigat, <del>a</del>ut omnifariam his remediis ab incursu ualitudinum liberentur, praesertim si Luna Ioui se crescens aut Veneri minuta lumine coniunxerit. Quodsi in ista stellarum dispositione quam exposuimus, Luna semper Mercurii stellae se coniunxerit et cum eodem collocata a beniuolis stellis uel de trigono uel de exagono radiata fuerit, ad deos confugiunt et illic manebunt ab ipsis remedia postulantes. Quodsi Luna se Mercurii stellae coniunxerit, sic Sole et Saturno et Marte, sicut diximus, positis, Iuppiter uero et Venus in auersis et deiectis locis fuerint inuenti, insanos, lunaticos, daemoniacos faciunt et qui ex his uitiis perpetuis calamitatibus implicentur, ita ut et biothanata morte depereant. <milestone unit="par" n="33"/> In nono loco Sol ab horoscopo constitutus fabricatores deorum facit, uel cultores <del>deorum</del> diuinorum simulacrorum, uel ornatores deorum, uel fabricatores templorum aut hymnologos et qui laudes deorum cum iactantiae ostentatione decantent, ex quibus rebus gloriam et honores habebunt. Et facit autem sic Sol positus patrem felicem, sed et ipsi et patri eius uarias uitae mutationes multiplicesque decernit. Et si beniuola stella, sic Sole posito, in anafora MC. fuerit inuenta, in peregrinis locis constituti augmenta felicitatis maxima consequentur. Si uero in hoc loco maliuola stella fuerit inuenta, multa incommoda in peregrinitate patietur et peregre cum dolore morietur. </p>
<p><milestone unit="par" n="34"/> In decimo loco Sol ab horoscopo partiliter constitutus in diurna genitura, id est in MC., in domo sua, aut in domo Iouis, aut in ea parte in qua exaltatur, faciet reges quibus a patre tradatur imperium, aut duces quibus hoc honoris simili modo paternis cum honoribus conferatur, aut administratores et consules et proconsules, sed quibus hoc ex paterno dignitatis merito deferatur. </p>
<p><milestone unit="par" n="35"/> Quodsi, sic Sole posito, Mars alium geniturae possederit cardinem, regna, ducatus, administrationes, consulatus, proconsulatus per pericula et per pugnas et per inuidiam consequentur. Quodsi Sol in MC. in his signis in quibus diximus partiliter fuerit inuentus, Mars uero in occasu, id est in septimo geniturae loco, fuerit constitutus et Luna in alio cardine geniturae plena luminibus Martem respexerit, id est aut in hora posita aut in MC., facit eum qui natus fuerit siue rex siue dux siue consul siue proconsul siue administrator, exulem captiuum. <milestone unit="par" n="36"/> Sed et si Sol, sicut diximus, in MC. fuerit collocatus, Mars uero in secundo horoscopi loco uel in VIII. loco fuerit constitutus et Luna per diametrum uel per quadratum Martis exceperit radios uel cum ipso pleno fuerit lumine constituta, simili modo hos eosdem quos diximus, biothanatos, exules, captiuos facit. Quodsi, sic Sole sicut diximus posito, Mars alienus ab his locis fuerit quae diximus, Iuppiter uero in cardinibus fuerit inuentus aut in cataforis et Luna aliquem geniturae possederit cardinem plenaque luminibus Ioui se radiatione coniunxerit, hos eosdem reges aut duces faciet potestatem suam per spatium totius orbis extendere. <milestone unit="par" n="37"/> Platice uero Sol in eo signo constitutus in quo est MC., nobiles parentes faciet, honestos, praesertim si sic Solem positum beniuola stella aliqua radiatione respexerit; at minuuntur <del>autem</del> etiam haec, si sic positum Solem maliuolum sidus impediat. Sed generaliter Sol in omnibus cardinibus partiliter cum Mercurio constitutus litteratos faciet, disertos et uariis litterarum studiis ornatos, unde uarius actus et maxima quaedam decernitur disciplina. Erunt autem isti qui sic habuerint Solem et Mercurium, si se illis Iouis stella coniunxerit, litterarum gratia et magisterii cum regibus constituti; sed et haec etiam Mercurius faciet, si longe a radiis Solis fuerit inuentus et si sic eum positum, sine inuidia Martis ac Saturni, Iuppiter et Venus bona radiatione respexerint. <milestone unit="par" n="38"/> In undecimo loco Sol ab horoscopo constitutus felices faciet et nobiles, et quorum patres maximo honoris splendore decorentur; sed processu temporis augmenta felicitatis et dignitatis accipient. Haec autem maiora erunt omnia, si sic positum Solem Iuppiter aut simul cum eo collocatus aut trigonica radiatione respexerit, aut si Venus cum ipso matutina fuerit inuenta, aut <supplied>de</supplied> exagono matutina respexerit; nam hae omnes dignitates amicorum illis gratia conferuntur. Si uero in undecimo loco geniturae fuerit inuentus et maliuolae stellae aut cum ipso fuerint aut aliqua illi radiatione coniunctae, nihil quidem <supplied>in</supplied> actibus neque honoribus impedient, sed soli filiorum loco acerbi decreti perseuerantia nocent. </p>
<p><milestone unit="par" n="39"/> In duodecimo loco Sol ab horoscopo constitutus ignobiles et frequenter seruos et captiuos faciet, et patris etiam mortem et totius patrimonii iacturam; decernit etiam uitia<del>m</del> et aegritudines graues. Sed et si beniuola stella cum Sole in eo loco fuerit inuenta, nihilominus maximas ignobilitates faciet. Si uero maliuola stella in hoc cum Sole fuerit inuenta, perpetuas aegritudines et uitia maxima decernit et perpetuas seruitutes. </p>
<p><milestone unit="par" n="40"/> Sed et Solis duodecatemorium et duodecatemorii fines diligenter inquire, ne in aliquo te fallat huius operis disciplina.</p></div>
<div type="cap" n="6"><head>VI. VENVS</head>
<p><milestone unit="par" n="1"/> Venus in parte horoscopi partiliter constituta, si per noctem in hoc loco fuerit, diuinis ingeniis homines faciet; amicos imperatorum aut potentium reddit et quibus imperatorum ac magnorum uirorum negotia credantur. Faciet etiam oratores maximos et bonos, secundum naturam qualitatemque signorum. Si enim in humanis signis partiliter in horoscopo fuerit inuenta, faciet sacerdotum principes et qui in ipsis sacerdotiis purpureis aut auratis uestibus induantur et qui futura praedicant. Faciet autem gratos, uenustos, diuites, si nulla maliuola stella sic positae Veneri aliqua se potestate radiationis obiecerit. <milestone unit="par" n="2"/> Si uero in his quibus diximus signis partiliter Veneri in horoscopo constitutae Mercurii se stella coniunxerit et cum eadem fuerit in eodem signo et isdem partibus partiliter collocata, coronis faciet atque infulis coronari; faciet etiam tales musicos ut omnium admiratione laudentur. <milestone unit="par" n="3"/> In consonantibus uero signis et quae modicae sunt uocis posita, in nocturna scilicet genitura, faciet multiplici studio ueneratores, amicos imperatorum, facientes aliquid tale et inuenientes quod ad uenias regias pertineat; faciet etiam praepositos uoluptatum, sed earum quae ad delectationem regiam praeparantur, accipientes annonas ab imperatore maximas, sic <del>autem</del> ut ex praestatione annonarum maximae illis diuitiae conferantur. In terrestribus uero signis aut in aquosis constituta faciet tales homines, qui odorum pigmenta faciant aut qui magnificas uestes texant, aut tinctores maximos perficiet. In quadrupedibus uero signis sic ut diximus constituta faciet nobiles, gloriosos, bonos, amatores pecorum et regis animalibus praepositos. </p>
<p><milestone unit="par" n="4"/> Si uero in diurna genitura in horoscopo partiliter fuerit inuenta, faciet infames, libidinosos, impuros; erunt etiam linteones aut plumarii aut colorum inuentores atque tinctores aut caupones aut tabernarii. Sed si sic Venus per diem posita Saturnum ex aliqua parte respexerit, faciet molles, cinaedos, uel qui se dulcibus actibus dedant; sed si in horoscopo Venus constituta <supplied><gap/></supplied> in prima aetate dabit uxorem. Faciet autem Saturnus, si sic positam Venerem forti radiatione respexerit, aut spadastros aut textores aut pigmentorum inuentores. Quodsi sic Venerem positam Iuppiter bona radiatione respexerit, regis textrinis faciet praepositos. </p>
<p><milestone unit="par" n="5"/> In secundo loco Venus ab horoscopo constituta, si in nocturna genitura sic ut diximus fuerit inuenta, facit magnarum artium inuentores et affluentia copiosos, sed qui frequenter pulsentur infamia; et quibus gradatim felicitas conferatur, et gratos, amoenos in ueneriis cupiditatibus. <milestone unit="par" n="6"/> Si uero per diem in hoc loco fuerit inuenta, maximas contrarietatis et tardas nuptias decernit; causas etiam cum aliqua femina concitat; quidam etiam repentinis uxorum mortibus uiduantur. Si uero sic positam Venerem aut Sol aut Saturnus per quadratum aut per diametrum respexerint uel cum ea positi fuerint, facient steriles et circa uenerios actus inefficaces et qui numquam ducant uxores et qui semper puerorum amoribus implicentur. Sed haec fortius decernuntur mala, si in diurna genitura sic Venus fuerit inuenta in domo Saturni uel Martis uel Mercurii, uel in finibus eorum. </p>
<p><milestone unit="par" n="7"/> In tertio loco Venus ab horoscopo constituta bona erit, si eam Iuppiter aliqua radiatione respexerit: accipiet enim uxorem de templo uel sacerdotem <supplied>uel</supplied> sacerdotis filiam. Sed si cum Venere Mercurii stella fuerit uel Luna, erunt etiam ipsi prophetae, neocori aut praepositi templis et religionibus. </p>
<p><milestone unit="par" n="8"/> In quarto loco Venus ab horoscopo constituta per diem, id est in IMC., iacturam maximam patrimonii faciet et assiduas uiduitates et tales reddit, qui difficile possint aliquid impetrare. Sed et si cum ea Mercurius fuerit partiliter radiatione coniunctus, adulteros faciet frequenter etiam propter malas administrationes uel publicas uel privatas proscribi facit. <milestone unit="par" n="9"/> Si uero per noctem in hoc loco fuerit inuenta, processu aetatis laudes faciet, magnorum uirorum amicos et plenos gratia et decentes, in iuuentute uero, id est in prima aetate; honestos quidem et quibus nihil desit, sed uitio quodam mentis implicatos secundum propriam signi naturam atque substantiam. In tropicis enim signis constituta aut in duplicibus, uiduitates decernit et damna et causas propter mulieres aut a mulieribus excitatas; in solidis signis constituta morigeras decernit uxores et qui ab his maxime diligantur et quibus gloria et patrimonia a mulieribus conferantur, amoto signo Aquarii; nam si Venus in hoc signo fuerit inuenta, in quarto scilicet ab horoscopo loco, et Luna aut de quadrato aut de diametro eam respexerit, uel si cum ipsa sit collocata, faciet steriles et qui filios creare non possint et qui se numquam uelint coniugalibus affectibus copulare et qui puerorum semper coitu gaudeant. </p>
<p><milestone unit="par" n="10"/> In quinto loco Venus ab horoscopo constituta faciet bonos, benignos, et <supplied>qui</supplied> quicquid uolunt facile impetrent. Faciet etiam coronari infulis et coronis; si Iuppiter eam aliqua radiatione respexerit, faciet famosos uel quodam honore nobilitatis praefulgidos. Si uero cum ea fuerit Mercurius collocatus, augmenta uitae, promotiones, sed cum maxima largitur infamia. Faciet autem in omni congressione uictores et quibus grata uictoriarum praemia conferantur, in omnibus potentes et qui semper futura praenoscant, notos potentibus uiris, et quibus a mulieribus aut ab uxoribus patrimonia maxima conferantur, uel qui praesidio aut patrocinio mulierum aut uxorum ad maximos ueniant gradus dignitatis, sed processu temporis omnia eis plena perfecta tribuuntur. <milestone unit="par" n="11"/> Si uero crescentis Lunae lumen exceperit aut crescens Luna se ei coniunxerit, cum magna inuidia administrationes et glorias consequentur, sed certos reddit et ab omni mendacio separatos, qui nec de ueris rebus iurisiurandi necessitatem aut dare aut accipere uelint; sed cum uxoribus faciet sic cum Luna Venus posita propter quasdam suspiciones contentiosa<del>s</del> iurgiorum conflictatione<del>s</del> iurgare. </p>
<p><milestone unit="par" n="12"/> In sexto loco Venus ab horoscopo constituta, per diem et noctem, ignobiliores dabit uxores aut uiduas aut debiles et numquam morigeras uiris, si nulla stella in MC. fuerit inuenta. Si uero mulier in sexto loco geniturae suae Veneris stellam habuerit collocatam, magnas difficultates et magna pericula patietur ex partu; aut enim abortabit frequenter aut difficile edit partum, <del>a</del>ut intra uiscera eius laceratum pecus a medicis proferatur. <milestone unit="par" n="13"/> Si uero in sexto loco Ven<supplied>ere</supplied> constituta, in nocturna scilicet genitura, aliqua stella in MC. fuerit inuenta, faciet gratos, decoros, quibus uxores morigerentur, et quibus ab uxoribus felicitas conferatur, et omnia quaecumque uoluerint consequentes. Si uero aliena Venus a cardinibus fuerit constituta et maliuolae stellae, quae in cardinibus fuerint, constitutam <supplied><gap/></supplied> Lunam forti radiatione possederint, expositos a parentibus faciet et statim finiunt. <milestone unit="par" n="14"/> In septimo loco Venus ab horoscopo constituta, si in suo signo per noctem fuerit inuenta, felicem reddit senectutem, tardius autem dabit uxorem et difficile filios decernit eis qui sic habuerint Venerem positam. Faciet autem de rebus ueneriis maximis infamiis laborantes, secundum naturam qualitatemque signi. Si enim hunc locum tenuerit in tropicis signis constituta, uel squamosis uel erraticis, et cum ea Mars fuerit aut se illi per diametrum aut de quadrato forti radiatione coniunxerit, facit impuros, libidinosos, infames. <milestone unit="par" n="15"/> Si uero sic positam cum Marte Venerem, in his in quibus diximus signis, aliqua Saturnus radiatione respexerit, id est aut per quadratum aut per diametrum aut simul positus, mulieres quae sic habuerint Venerem, cum hac stellarum societate, impurae et impudicae cum mulieribus coibunt libidinis causa. Sed haec uitia erunt fortiora, si in Capricorno uel Ariete haec se stellarum mixtura coniunxerit. </p>
<p><milestone unit="par" n="16"/> In octauo loco Venus ab horoscopo constituta si fuerit, in diurna scilicet genitura, tarde dabit uxorem, et cum dederit, dabit aut degenerem aut uiduam aut sterilem aut graui foeditate deformem. Sed et si Mercurius cum ea fuerit et, simul cum Mercurio, Venerem in hoc loco positam maliuola stella respexerit, uel per quadratum uel per diametrum, uel si cum ipsis in hoc loco fuerit inuenta, omne eius qui natus fuerit patrimonium dissipatur, uel qualicumque proscriptione nudatur. Mors uero illi per gonorroeam, id est per defluctionem seminis, aut contractionem aut per spasmum aut per apoplexim fertur. Si uero per noctem in hoc loco Venus fuerit inuenta, diuites faciet et quibus morte mulierum magnarum felicitas conferatur; mors uero illis cito et sine dolore et sine aliquo tormento decernitur. </p>
<p><milestone unit="par" n="17"/> In nono loco Venus ab horoscopo si fuerit constituta, in diurna genitura, faciet eum qui sic habuerit Venerem, assidua cuiusdam daemonis interpellatione pulsari; faciet autem in templis manere sordide et sic semper incedere et qui numquam tondeant comam, et qui aliquid uelint quasi a diis dictum hominibus nuntiare, quales solent esse in templis, qui uaticinari consueuerunt; reddit etiam sic posita Venus somniorum frequenter interpretes. Sed haec fortiora erunt, si sic positam Venerem Saturnus aliqua radiatione respexerit. <milestone unit="par" n="18"/> Si uero in nocturna genitura hoc loco fuerit inuenta, faciet diuinos, deorum cultores et qui sacris ac religionibus imbuantur quibusdam uero officia aut dona largitur ex templis. Si uero, per noctem sic Venere constituta, Mars et Saturnus de diametro uel de quadrato uel simul positi se ei coniunxerint, facient mulieres exagitari aut <unclear/>cum mulieribus grauis infelicitas conferatur; et quibus semper mulieres ingratae sint, praesertim si cum ista stellarum societate in tropicis signis fuerit inuenta. <milestone unit="par" n="19"/> Si uero sic positam Venerem de trigono uel de exagono Iouis stella respexerit, uel si cum ea fuerit inuenta, faciet a mulieribus adamari, faciet uenustos, gratos, et qui omnia facile consequantur et qui in re dominentur uxoris; alii curam mulierum suscipiunt uel mulierum procuratores existunt; alii sic habentes Venerem in palatiis regum uel in potentium uirorum domibus ob fabricationem harum rerum quae ad cultum sunt mulierum necessariae; perseuerant grati semper ex his ac, necessarii<del>s</del> propter has res, promotionibus aliquibus adornantur et ex his rebus augmenta patrimonii maxima consequentur. <milestone unit="par" n="20"/> Si uero sic positam Venerem Mars in diametro constitutus uel in quadrato respexerit, praesertim si ipse sit in cardinibus constitutus, inimicos habebunt, uidebunt etiam graues mortes filiorum; erunt etiam inimici filiorum aut adulterii aut stupri causa. Si uero sic positam Venerem cum Iouis stella Mercurius de quadrato respexerit, uel Saturnus solus in diametro <del>uenerit uel</del> fuerit inuentus, Mercurio in quadrato uel cum ipsa constituto, uel si simul Saturnus et Venus cum Mercurio fuerint constituti, in hoc scilicet quo diximus loco, faciet steriles sine semine, puerorum amatores libidinosos et propter haec uitia in homicidiis aut periculis aut criminibus constitutos. Si uero mulier sic habuerit Venerem, sicut diximus, cum hac scilicet coniunctione stellarum, uirorum actus semper imitabitur. </p>
<p><milestone unit="par" n="21"/> In decimo loco Venus ab horoscopo si fuerit inuenta, id est in MC., faciet claros et coronatos et quibus grandis gloria et fortuna maxima conferatur. Si uero hoc loco cum Mercurio fuerit inuenta, faciet cordarum disciplinae auctores et qui quod uoluerint facile consequantur. Si nulla Saturnus et Mars se ei radiatione coniunxerint, ipsa uero si matutina, facit publicos musicos et qui a populis honorentur. Si uero se ei Saturnus aliqua radiatione coniunxerit, faciet infames, et in his quibus <del>diximus</del> profitentur artibus secundos, et qui numquam sibi uindicent principatum et qui res suas alienae tuitioni committant. Si uero sic positam Venerem Mars forti radiatione respexerit aut si cum ipsa fuerit, faciet infames, famosos. <milestone unit="par" n="22"/> Si uero mulier sic Venerem positam habuerit, erit impura, libidinosa et ad omnium exposita uoluptatem et meretricis semper actibus implicata, quae propter necessitatem uitae in meritorio se statuat uel lenoni locet; sed et secundum qualitatem substantiamque signorum hi actus perficiuntur. In erraticis enim signis aut in tropicis aut in Saturni domibus aut squamosis sicut diximus collocata, talem mulierem reddit. Si in his uero signis sic ut diximus, Venerem uir habuerit constitutam, infamis erit in infinitum et qui res impuras multiplici ratione committat. Sed sic ut diximus in his signis et cum ista stellarum societate Venus posita, ita ut <del>non</del> in feminino signo fuerit inuenta, et Luna per quadratum uel per diametrum crescens lumine, simili modo etiam ipsa in feminino signo constituta, Martem respexerit, faciet eunuchos aut abscisos archigallos aut hermafroditos, et qui semper haec agunt et patiuntur quae mulieres pati consueuerunt praeposteris libidinum ardoribus excitati. </p>
<p><milestone unit="par" n="23"/> In undecimo loco Venus ab horoscopo constituta, si uespertina fuerit et eam sic collocatam Mars et Saturnus aliqua parte respexerint, faciet steriles et qui generare non possint et qui difficile nuptias adipiscantur; et frequenter puerorum amatores facit aut mulierum scaenicarum, uel qui publicis mercimoniis praesint, praesertim si, sic posita, in tropicis signis fuerit constituta, sed circa substantiam gradatim crescentes et quibus augmenta honorum uel etiam patrimonia amicorum praesidio conferantur; gratos tamen et uenustos faciet. Et si, sic posita, Venus coniunctionem Lunae uenientis acceperit, faciet locupletes diuites, maxime potentiores etiam gloriae et quibus magnarum potestatum cura mandetur; interdum nobilium ciuitatum faciet decem primos. <milestone unit="par" n="24"/> Si uero matutina in hoc loco fuerit inuenta, et simili modo coniunctionem Lunae uenientis exceperit, a prima aetate faciet potentes et tales, quibus a prima aetate potestas aliqua committatur, ita ut magnis uiris aut imperatoribus fidelis amicitiae merita coniungant, et qui semper, usque ad ultimum diem uitae, gratia uenustatis ornentur; et fortiora haec erunt, si sic Veneri et Lunae in hoc loco positis Mercurius se aliqua radiatione coniunxerit, uel si cum ipsis in eodem loco fuerit constitutus. </p>
<p><milestone unit="par" n="25"/> In duodecimo loco Venus ab horoscopo constituta, si in nocturna genitura sic fuerit inuenta, faciet mulierum causa assiduo tristitiae dolore cruciari. Si sic positam Mars et Mercurius forti radiatione respexerit, faciet ei ab ancillis libidinis causa frequenter insidias, facit animi aestum et decernit instinctu libidinis turpis amoris incendia; alii uero ancillas matrimoniis sibi iungunt, alii <del>sibi</del> publicas meretrices genialis sibi tori copulatione consociant, ex qua causa etiam filiorum soboles denegantur. <milestone unit="par" n="26"/> Per diem uero in hoc loco posita mulierum causa necem uel malae mortis decernit atrocitatem, secundum naturam qualitatemque signorum; habet enim haec stella uarias, sed quae difficile inueniri possint, decernendi potestates. Sicut enim in imaginibus artifex pictor liniamenta membrorum ex uaria mixturarum diuersitate persignat et temperatis coloribus certam corporis formam imitatione facit similitudinis corporalis, sic et stellarum coniuncta radiatio, societatis consensu pariter temperata, uim quamdam uicissim ex coniunctis sibi potestatibus mutuatur et substantia<del>m</del> sibi ex diuerso ignium colore collata fata hominum ad picturae modum aequata societatis moderatione depingit. <milestone unit="par" n="27"/> Nam hoc sic esse quod dicimus, istis rationibus comprobatur. Veneri si sicut diximus collocatae se Saturnus aliqua radiatione coniunxerit, facit animos peruersis uitiis implicari et ad nullos actus reddit necessarios, praesertim si ista coniunctio Veneris et Saturni in nocturna genitura fuerit inuenta. Si uero sic posita Ioui se radiatione coniunxerit, ab incursu praecedentis malitiae liberatur; maxima enim largitur bona. Nam et patrimonii augmenta propriis actibus consequentur et erunt ab omni uitiorum labe sepositi, si tamen sic constitutam Venerem cum Ioue de diametro Luna nulla radiatione respexerit. <milestone unit="par" n="28"/> Quodsi in diametro Luna fuerit inuenta, faciet infames, libidinosos aut puerorum amatores, et ex coitu mulierum stupratos facit graui infamiae pulsari dedecore; ex incestis enim et stupris ex ista commixtione graues decernuntur infamiae; aut enim cum sororibus aut nouercis aut filiabus aut matribus coire coguntur, sed nihilominus ex isto incestu lucra illis maxima obueniunt et confertur aliquod meritum dignitatis. <milestone unit="par" n="29"/> Sed et semper Venus cum Luna simul posita aut de quadrato coniuncta aut amoris inlecebras aut infamiae labem prona infelicitate decernit aut acerbis animi uitiis implicabit aut facit impura aut libidinosa cupiditate praeposteros aut ex incestis amoribus graui pulsat infamia: aut enim, sicut supra diximus, cum sororibus coeunt aut, si alienas a genere, duas tamen sorores stupri sibi cognitas coniungunt, aut cum filiabus coibunt aut cum matribus aut cum nuribus aut cum priuignorum uxoribus, aut circa fratrum uxores uitio libidinosae cupiditatis ardebunt, <del>aut matribus</del> aut cum nouercis coibunt aut cum adfinibus <del>aut cum sororibus</del> aut cum sororum filiis. </p>
<p><milestone unit="par" n="30"/> Si uero mulier sic Venerem habuerit collocatam, faciet libidinosam et quae promiscuis amorum uoluptatibus implicetur, sed semper infamiae labe possessam et incestis amoribus aestuantem; et ipsa enim, aut cum fratribus suis coibit aut cum filiis aut cum parentibus aut cum patruorum filiis aut cum filiarum maritis aut cum patruis aut cum filiorum suorum patruis aut priuignis aut adfinibus, aut duos fratres ad unam lecti libidinem deuocabit; alias uero mulieres uiriles facit actus appetere. </p>
<p><milestone unit="par" n="31"/> Sed haec tunc fortius facit, si, cum Luna ista radiatione coniuncta, in tropicis signis uel in erraticis uel squamosis uel in biformibus ista qua diximus, fuerit radiatione composita. Quae fortiora et uehementiora erunt, si sic ambas, id est Lunam et Venerem, sic ut diximus positas, uel unam de duabus, Mars aut Saturnus, aut de diametro uel de quadrato uiderint aut cum una ipsarum unus de duobus fuerit collocatus, uel si ista societate iunctae Luna pariter et Venus, uel ista radiatione compositae, in domo Martis uel Saturni fuerint collocatae, uel si in Mercurii signis aut simul fuerint aut una de duabus, in Mercurii signo collocata, aliam tali quali diximus radiatione respexerit. <milestone unit="par" n="32"/> In uespertino ortu Venus constituta, sed nocturna genitura, in bono constituta signo, si se Marti prospera radiatione coniunxerit, bona felicitatis incrementa decernit; potentes enim et gloriosas facit potestates et honorum maxima largitur insignia et locupletum facultatum diuitias largitur. Quodsi per diem Marti se quacumque radiatione coniunxerit, multorum ac magnorum malorum infortunia decernit. Gaudet enim per noctem, si se Lunae Marti Mercurioque coniunxerit, et tunc homines maxima felicitate nobilitat, quotiens, in nocturna genitura, fuerit cum his bona radiatione coniuncta. <milestone unit="par" n="33"/> Si uero cum Sole in hoc loco in quo loquimur Venus fuerit, iniustissimam eam fore omnium prudentium responsionibus constitit. Male enim constituitur Venus, si cum illo fuerit collocata; non enim gaudet Solis sociata luminibus, et quicquid in rebus humanis malum uidetur ac miserum, hoc totum hominibus cum Sole posita decernit. Gaudet uero retro Solem collocata, id est matutina; tunc, quicquid boni cum bonis posita decreuerit, fortiori felicitatis crescet augmento. <milestone unit="par" n="34"/> Si uero domina horoscopi fuerit inuenta et ipsa totius geniturae domina fuerit, uel si ipsa decreuerit uitam in bonis signis et oportunis geniturae locis collocata, maximam uitae largitur aetatem. Si uero dator uitae uel domino geniturae uel horoscopi domino in diurna genitura restiterit, ex eo tempore uitae quod decretum fuerit minuit annos octo; et uitia sic posita decernit, sed talia quae non graui maculentur infamia. </p>
<p><milestone unit="par" n="35"/> Sed et in Venere similiter quaere duodecatemorion et fines, ut omnibus rationibus decretorum secreta repperias.</p></div>
 
<div type="cap" n="7"><head>VII. MERCVRIVS</head>
<p><milestone unit="par" n="1"/> Mercurius in parte horoscopi partiliter constitutus, in his, in quibus gaudet signis, in diurna genitura, facit philosophos, grammaticae artis magistros aut geometras aut caelestia saepe tractantes aut qui ad hoc spectent, ut deorum possint praesentiam intueri, aut sacrarum litterarum peritos; facit etiam frequenter oratores et aduocatos, praesertim si, in hoc loco, uel in suis signis uel in ceteris uocalibus signis fuerit inuentus. <milestone unit="par" n="2"/> Quodsi sic Mercurium Sol aut Saturnus aut Iuppiter in diurna genitura respexerit, magnos uiros faciet, qui sacris et gloriosis stemmatibus coronentur; facit etiam tales ut illis maxima imperatorum negotia credantur. Quodsi sic positum Mercurium de quadrato uel de diametro Mars respexerit aut cum ipso partiliter in horoscopo fuerit inuentus, eum qui sic natus fuerit multiplici malorum continuatione prosternit: neque enim definiri aut designari possunt mala quae ex ista Mercurii ac Martis coniunctione proueniunt. Si uero sic positum Mercurium Mars de trigono respexerit, facit hominem bonis ac prosperis actibus occupari. <milestone unit="par" n="3"/> Si uero Mercurius sic partiliter in nocturna genitura in horoscopo fuerit inuentus, diuinos sensibus facit et qui omnia quae uolunt facillimis semper rationibus consequantur; reddet etiam honestos moribus et graues, rationibus etiam facit praepositos aut conductionum aut instrumentorum aut uectigalium aut negotiationum aut mensarum et feneration<del>um</del>is negotia tractantes. Reddet etiam sic per noctem collocatus imperatorum aut potentissimorum iudicum frequenter interpretes; sed haec omnia secundum differentiam decernit qualitatemque signorum. </p>
<p><milestone unit="par" n="4"/> In secundo loco Mercurius ab horoscopo constitutus: si in matutino ortu fuerit inuentus, faciet homines obscuros, sceleratae mentis, alienos ab scientia litterarum et qui sint ab omni uitae subsidio destituti. Si uero in hoc loco uespertinus fuerit et si in nocturna genitura, faciet feneratores, negotiatores, aut qui alienarum curam rerum procurationemque sustineant. Si uero in diurna genitura sic fuerit inuentus, facit philologos aut laboriosarum litterarum peritos et qui naturam suam nolint ceteris hominibus comparare; adfectabunt etiam ad omnia quae illis nulla magisterii tradidit disciplina; facit sane miseros in uita et qui se semper uario angustiarum genere conficiant. <milestone unit="par" n="5"/> Si uero sic positum Mercurium aliqua Iuppiter radiatione respexerit, uel si cum eo fuerit inuentus et Luna se illis bona coniunctione sociarit, facit magnis ac famosis locis praeponi, sed qui non habeant potentiam principalem, sed in ipsis actibus alienae potestati subiaceant. Facit autem magnis rationibus praepositos, reddit tales qui facultates regias propria dispositione sustentent et qui omnes reditus regios thesaurosque suae habeant fidei dispositionique commissos; sed haec eorum felicitas breui temporis spatio finietur. </p>
<p><milestone unit="par" n="6"/> In tertio loco Mercurius ab horoscopo constitutus faciet sacerdotes, magos, archiatros, mathematicos et per se inuenientes atque discentes quicquid illis non est alieno magisterio; facit autem cordatos, felices, et qui ad omnes actus facili se ratione coniungant. Si uero sic positum Mercurium de trigono uel de exagono Iuppiter respexerit, uel si cum ipso fuerit inuentus, faciet magnae mentis, magnorum ac diuinorum consiliorum uiros. Si uero, sic positis Mercurio ac Ioue, Mars se illis aliquibus radiationibus obligarit, faciet procuratores regum, famosos duces, potentes administratores et quibus regiae facultatis substantia credatur; et tales animo ac uiribus reddunt ut omnia possint animi sui uirtute feliciter superare. </p>
<p><milestone unit="par" n="7"/> In quarto loco Mercurius ab horoscopo constitutus, in IMC., faciet acutos et publicis rationibus praepositos et qui multiplici doctrina polleant. Si uero in hoc loco in matutino ortu fuerit inuentus, secretarum quarundam artium reddit magistros. Si uero, sic posito Mercurio, alios geniturae cardines Mars Saturnusque possederint et Mercurium aut de quadrato aut de diametro respexerint, facient accusationes, custodias carceris et frequenter damnationes. Si uero uespertinus in quarto ab horoscopo loco, id est in IMC., fuerit inuentus, faciet aurifices aut fossores auri aut absconsarum quarundam artium magistros aut qui computo aut calculo uideantur instructi, aut palaestricorum hominum duces praepositosque perficiet. </p>
<p><milestone unit="par" n="8"/> In quinto loco Mercurius ab horoscopo constitutus, si in matutino ortu fuerit inuentus, absconsores auri et diuitiarum faciet et qui prouidentia sua maximam faciant substantiae facultatem, aut alienis, sed magnis facit praepositos pecuniis et qui diuinis moribus esse uideantur. Decernitur autem illis, sic posito Mercurio, maxima uitae substantia et erit illis fecunditas filiorum. <milestone unit="par" n="9"/> Si uero uespertinus in hoc loco fuerit inuentus, pecunias nulla poterit ratione seruare, sed totum quicquid pecuniarum uel auri et argenti ceterorumque mobilium repositum fuerit, profusis faciet erogationibus dissipari. Faciet sane negotiosos ac rationibus publicis quacumque administratione praepositos. Facit interdum, pro qualitate signorum, magistros aut geometras aut astrologos et qui siderum cursum prudentia computationis inueniunt; facit etiam palaestricis praepositos et eorum duces. <milestone unit="par" n="10"/> Quodsi in hoc loco Mercurius positus coniunctionem Lunae crescentis exceperit, totum corpus hominis albis facit uariari maculis aut qui uitiosis ualitudinibus implicentur, secundum naturam qualitatemque signorum. Si uero sic Mercurio posito deficiens se Luna coniunxerit, dedecorosis hominem ualitudinibus implicabit et faciet frequenter a recto uiuendi ordine praeposteris dementiae casibus aberrare. </p>
<p><milestone unit="par" n="11"/> In sexto loco ab horoscopo Mercurius constitutus aut ex docta facilitate sermonis sui aut ex aduocatione aut ex negotiatione aut ex deorum reditibus faciet fortunam sibi maximam comparare, praesertim si, sic posito Mercurio, in decimo ab horoscopo signo stella alia fuerit inuenta. <milestone unit="par" n="12"/> Si uero in nocturna genitura matutinus in sexto loco fuerit inuentus, interpretes, piscatores, aucupes, sculptores facit, si sic posito Mercurio alia stella in decimo geniturae loco fuerit inuenta. Si uero matutinus in nocturna genitura in sexto loco fuerit constitutus et decimus ab horoscopo locus nullam stellam habeat, facit malignos, malitiosos, malorum consiliorum auctores, fures <del>sed</del> et qui res alienas inuido mentis ardore desiderent et qui de alienis casibus gaudeant, delatores et qui adfines ac propinquos suos omnes acerbis odiis persequantur, pigros et caecos mentibus et quibus omnia malitiae genera conferantur. <milestone unit="par" n="13"/> Si uero uespertinus in hoc loco fuerit inuentus, faciet cordatos, graues, crypticos, rationibus aut mensis aut horreis aut apothecis aut instrumentis aut negotiationibus praepositos, ex quibus occasionibus lucra illis magna conferuntur. Si uero sic positus coniunctionem Lunae uenientis exceperit, faciet scribas aut iudicum <supplied>aut</supplied> auctoritatum aut senatus aut qui, cum imperatoribus constituti, docendi habeant aliquam potestatem, aut qui actus principis sui iubeantur dispositionibus suis gubernare, praesertim si, sic Mercurio constituto, Luna aut quaecumque alia stella X. geniturae locum possidet. </p>
<p><milestone unit="par" n="14"/> In septimo loco Mercurius ab horoscopo constitutus, id est in occasu, in diurna genitura si fuerit inuentus, faciet eos qui sic Mercurium habuerint, grauibus uitiis implicari et miserarum libidinum cupiditatibus aestuare; erunt autem nimis aut puerorum amatores aut uirginum, sed hi mulieres stupratas sortiuntur uxores, frequenter infamium uirorum curam tuitionemque suscipiunt. Sed et hoc pro signorum qualitate decernitur; nam si, in hoc loco, in his in quibus non gaudet signis fuerit inuentus, id est <del>si</del> in domo Martis uel in domo Saturni, uel in ceteris in quibus humiliatur, faciet meretricibus praepositos et lenones et qui istius infamiae squaloribus sordentur. Si uero in diametro Mars fuerit inuentus, uel in MC., uel in occasu, id est in septimo loco, cum Mercurio constitutus, faciet parui temporis uitam, facit phtisicos, fugitiuos, exules, damnatos. <milestone unit="par" n="15"/> Si uero per noctem in septimo loco geniturae, id est in occasu, fuerit inuentus, faciet mulierum diuitum procuratores et quibus ex ueneriis occasionibus felicitates maximae conferantur; et aut calculi aut musicae aut notarum aut difficilium litterarum inuentores reddit. Scio in hoc loco Mercurium psefopaectas saepe fecisse. </p>
<p><milestone unit="par" n="16"/> In octauo loco geniturae Mercurius ab horoscopo constitutus, si per diem uespertinus in hoc loco fuerit inuentus, faciet tardos et qui nihil agere audeant aut uelint, laboriosis semper actibus impeditos, stulte malitiosos et ad nullos actus necessarios. Si uero in hoc loco constitutus in Saturni domo fuerit <supplied>uel</supplied> in partibus Saturni, faciet surdos, praesertim si illum sic positum Saturnus aliqua radiatione respexerit. <milestone unit="par" n="17"/> Si uero per noctem uespertinus in hoc loco fuerit inuentus, faciet alieni patrimonii heredes et qui casu absconsas inueniant facultates; erunt etiam felices pariter et beati, uitiosi tamen et qui facile adsiduis languoribus fatigantur. Matutinus uero in hoc loco constitutus, faciet eos qui sic nati fuerint augere in infinitum pecunias et magnos actus appetentes; alios autem faciet sollicitudinum, commendationum aut actuum aut instrumentorum fidos stabilesque <supplied>custodes</supplied> aut alieni patrimonii frequenter heredes. </p>
<p><milestone unit="par" n="18"/> In nono loco Mercurius ab horoscopo constitutus, si sine alicuius stellae radiatione in hoc loco fuerit inuentus, faciet contentiosos, contradictores, dialecticos, scire se profitentes quicquid illis nullis est magisteriis intimatum, malitiosos, sed qui nihil possint efficaci cogitatione complere. <milestone unit="par" n="19"/> Si uero in hoc loco matutinus fuerit inuentus, faciet sacerdotes, diuinos, haruspices, augures, mathematicos, astrologos, medicos, et quibus ex istis artibus et institutis uitae subsidia quaerantur. Sed haec fortiora erunt, si beniuolae stellae fuerit radiatione protectus; faciet enim felices, beatos, magnos, potentes, et quibus omnia felicitatis insignia conferantur. Si uero sic positum Mercurium maliuolae stellae respexerint, uel si in diametro uel in quadrato fuerint inuentae, faciet irreligiosos, sacrilegos, spoliatores templorum, damnatos, damnabiles, et qui semper in peregrinis locis oberrent fugientes aut qui exilii damnationibus opprimantur. <milestone unit="par" n="20"/> Vespertinus uero in hoc loco Mercurius constitutus faciet sacerdotes, magos, medicos, artifices, et quibus ex istis artibus uitae subsidia comparentur, et tales ingenio ut per semet ipsi discant quicquid illis magisterii non tradidit disciplina. </p>
<p><milestone unit="par" n="21"/> In decimo loco Mercurius ab horoscopo constitutus, id est in MC., si matutinus in hoc loco fuerit, admirabiles et magnos in actibus reddit. Si enim sic constitutum Mercurium Iuppiter ex aliqua parte respexerit de trigono uel de exagono, in diurna genitura, erunt magni, potentes, maximarum ciuitatum uel imperatorum uel potentium uirorum negotia tractantes, fideles, beniuoli, sapientes, graues. Sed, in nocturna genitura, si sic positum Mercurium Venus aliqua radiatione respexerit, haec faciet quae in diurna genitura cum Ioue illum facere monstrauimus. Si uero sic positum Mercurium Mars ex aliqua parte respexerit, id est de quadrato uel de diametro, promotiones uenientes uario offensarum genere pelluntur; et erunt frequenter ob hoc exules uel alicuius damnationis onera sustinentes. Sed et si Luna se Marti aliqua radiatione coniunxerit, facient etiam biothanatos. <milestone unit="par" n="22"/> Vespertinus uero in X. loco ab horoscopo constitutus faciet peregrinitates et adsiduas locorum commutationes, facit etiam in omnibus actibus publicari. Si uero sic positum Mercurium Saturnus ex aliqua parte respexerit aut de diametro aut de quadrato, faciet aquosis semper actibus occupari et officia eorum aut prope mare aut prope fluuium aut prope stagna constituit; uitia uero et ualitudines ex humorum semper abundantia decernit. </p>
<p><milestone unit="par" n="23"/> In undecimo loco Mercurius ab horoscopo constitutus faciet ingeniosos et in omnibus actibus necessarios et quibus magnarum rationum actus committantur; sed tunc maiora decernit officia, si Ioui fuerit oportuna radiatione coniunctus. </p>
<p><milestone unit="par" n="24"/> In duodecimo loco Mercurius ab horoscopo constitutus faciet ingeniosos; si <supplied>matutinus</supplied> fuerit, in magnis negotiis constituit, aut conductores publicorum negotiorum facit, <supplied>ut</supplied>, in quibus negotiis alii periclitantur, in ipsis prosperos habeant euentus. Vespertinus uero in hoc loco constitutus, multa faciet negotia concitantes et multorum inuentores negotiorum. Neque enim sine causa istum locum prudentissimi uiri notauerunt, nec sine causa partum aut tempus parturientis mulieris in hoc loco posuerunt; editura enim sobolem in hoc loco mater constituitur. <milestone unit="par" n="25"/> Confert enim se etiam sextus locus duodecimo, <supplied>ut</supplied> omnes ceterae stellae in his locis positae pigros habeant actus; Mercurius <supplied>uero</supplied> in hoc loco inuentus faciet doctos, grammaticos, oratores, geometras, magistros, orationes atque defensiones suas adsidua mercatione uendentes, aut qui orationis suae praesidio laborantibus soleant hominibus subuenire, defendentes eos et periculis liberantes; nam tales erunt ut ab hominibus cordatiores esse uideantur et quibus omnium doctrinarum conferantur augments. Sed hoc tunc facit cum aut Ioui coniunctus fuerit aut a maliuolis nulla radiatione pulsatus. <milestone unit="par" n="26"/> Si uero Mars eum aut de diametro respexerit aut de quadrato aut simul cum eo fuerit, faciet delatores, absconsos, subdolos, malitiosos, maleficos. Faciet etiam maleficos, uenenarios aut qui falsa artificio malitiae perficiant, ut propter horum criminum malitiam graues condemnationes incurrant; aut enim quasi malefici aut quasi falsarii damnabuntur; falsare autem aut tabulas aut actus aut acta publica aut ob hoc damnatos malis faciet mortibus interire. Faciet etiam aut a seruis aut propter seruos maximas damnationes et maxima pericula. <milestone unit="par" n="27"/> Quodsi, sic Mercurio ac Marte constituto, Luna se lumine crescenti coniunxerit, biothanatos faciet, sed qui iudicantis animaduersione plectantur. Sed et si Sol cum ipsis fuerit inuentus sine testimonio Iouis, flammis faciet exuri. Sed haec omnia pro signorum qualitate decernuntur. </p>
<p><milestone unit="par" n="28"/> Sed quia diximus Mercurium omnibus se facili ra<del>dia</del>tione coniungere et esse cum bonis bonum, cum malis malum, explicare debemus quid in genituris cum singularum societate decernat. Per diem, cum Ioue positus ac Sole in oportunis geniturae locis, maximas decernit felicitates; si uero per diem cum Marte fuerit inuentus, maximorum infortuniorum faciet calamitates. Per noctem uero simili ratione mutatur; nam cum Venere et Luna et Marte bonus est, cum Sole uero maxima mala infelicitatesque decernit. Quod ut manifestius doceamus, omnia debemus specialiter explicare. </p>
<p>Sed prius duodecatemorium Mercurii diligenter inquire et fines duodecatemorii, ut ad omnia geniturae secreta peruenias.</p></div>
<div type="cap" n=""><head>VIII. MERCVRIVS CVM SOLE</head>
<p><milestone unit="par" n="1"/> Per diem, Mercurius cum Sole partiliter in horoscopo constitutus faciet reges, duces, potentes; si uero per noctem in hoc loco fuerint partiliter inuenti, patrem degenerem et ignobilem faciunt, erunt autem in artibus publicis, sed absconsis et miseris secundum naturam qualitatemque signorum. </p>
<p><milestone unit="par" n="2"/> In secundo loco ab horoscopo Sol et Mercurius partiliter constituti augmentum patrimonii decernunt et aliquorum actuum principatum.
<milestone unit="par" n="3"/> In tertio loco ab horoscopo Sol et Mercurius constituti faciunt haruspices, somniorum interpretes, medicos, diuinos, augures, astrologos, mathematicos, et qui semper futura praedicant, sed quorum ars atque institutum ad omnium notitiam perferatur. </p>
<p><milestone unit="par" n="4"/> In quarto loco ab horoscopo, id est in IMC., partiliter Mercurius cum Sole constitutus faciet ignobiles et absconsarum aut illicitarum artium peritos, sed honestos et graues. Quodsi sic positi fuerint in quarto loco geniturae, considerandum est maxime in quo sint signo constituti et qui sit eius signi dominus; periculosum est enim maxime, si in hoc loco Mercurius positus in Saturni domo fuerit inuentus. </p>
<p><milestone unit="par" n="5"/> In quinto loco Sol cum Mercurio ab horoscopo constitutus partiliter faciet nobiles et qui omnia facile perficient, sed perculosos et qui non habeant perpetuam felicitatem et qui multos facili ratione decipiant. </p>
<p><milestone unit="par" n="6"/> In sexto loco ab horoscopo Mercurius cum Sole partiliter constitutus ignobiles, seruos, laboriosos, pigros faciet et quorum patres nesciantur, orbos a parentibus, tardos in actibus, et qui nihil consequi possint, si nulla stella in X. ab horoscopo loco fuerit inuenta. Si uero in X. loco ab horoscopo stella aliqua fuerit inuenta, diuitiarum, ingenuitatis et gloriae insignia conferuntur, praesertim si beniuola stella in decimo loco fuerit inuenta. </p>
<p><milestone unit="par" n="7"/> In septimo loco ab horoscopo Mercurius cum Sole partiliter constitutus, id est in occasu, si per diem in hoc loco fuerit inuentus, faciet ei qui sic natus fuerit maximas res potestatesque committi, sed ipsos biothanata morte faciet interire. Si uero per noctem in hoc loco partiliter fuerit constitutus, faciet multa perpeti mala, laborantes et cotidiano opere alimenta quaerentes et malis semper ac sordidis actibus occupatos; erunt enim artes aut sordidae aut squalidae aut graui odore et quibus artibus uigiliae perpetuae ab operantibus exigantur, quales sunt confectores coriorum, fullones, lanarii, pistores, coqui et his similes; ipsos tamen faciet stomachicos aut prima aetate uitiosos. </p>
<p><milestone unit="par" n="8"/> In octauo loco ab horoscopo Mercurius cum Sole partiliter constitutus faciet debiles, uitiosos et qui facili ratione decipiantur; sed <supplied><gap/></supplied> in hoc loco constituti biothanatam mortem faciunt et decernunt frequenter insanias. </p>
<p><milestone unit="par" n="9"/> In nono loco ab horoscopo Mercurius cum Sole partiliter constitutus faciet exorcistas et qui laborantes daemonum incursione homines remediis liberent, ut his artibus maxima illis uitae substantia conferatur. </p>
<p><milestone unit="par" n="10"/> In decimo loco ab horoscopo, id est in MC., Mercurius cum Sole partiliter constitutus in his quibus gaudet signis uel in quibus exaltatur, per diem totius orbis dominos faciet aut multis et maximis prouinciis potestatis merito praepositos, praesertim si bonum eis Iuppiter testimonium commodarit. </p>
<p><milestone unit="par" n="11"/> In undecimo loco ab horoscopo Mercurius cum Sole partiliter constitutus: in processu aetatis felicitatis augmenta decernunt. </p>
<p><milestone unit="par" n="12"/> In duodecimo loco ab horoscopo Mercurius cum Sole partiliter constitutus pauperes, infelices, seruos faciet, et qui semper peregrinitate detineantur.</p></div>
<div type="cap" n="9"><head>IX. SATVRNVS ET MERCVRIVS</head>
<p><milestone unit="par" n="1"/> Mercurius et Saturnus in parte horoscopi partiliter constituti, in diurna genitura, absconsores pecuniarum faciunt, aduocatos aut iurisperitos aut scribas, sed languidos et qui cito deficiant. Si uero per noctem in hoc loco fuerint constituti, seruos aut captiuos ex liberis facient et tradunt eos potentibus uiris captiuitatis causa seruituros. Si uero in feminino signo, in horoscopo scilicet, Saturnus et Mercurius partiliter, in nocturna genitura fuerint, inuenti, facient eunuchos uel uiros sine semine et qui coire non possint, turpes, infames, impuros, impudicos, cinaedos. </p>
<p><milestone unit="par" n="2"/> In secundo loco ab horoscopo Mercurius cum Saturno partiliter constitutus, in diurna genitura, faciet herbarios, medicos et per quos hominibus sanitas comparetur, sed diuites etiam et famosos in actibus suis. Erunt autem pro qualitate signorum frequenter oratores aut <supplied>procuratores</supplied> potentium uirorum. Si uero per noctem in hoc loco fuerint inuenti, facient mendicos, nudos, insanos aut templorum seruos; frequenter etiam facient accusari et in custodiam constitui, lugubres tamen semper et sine filiis et aliqua corporis parte debiles aut quibusdam uitiis implicatos. </p>
<p><milestone unit="par" n="3"/> In tertio loco ab horoscopo Mercurius cum Saturno partiliter constitutus urinatores, aquas ex altis puteis leuantes, hortulanos, actores modicarum uillarum, aut pollinctores et funerarios aut custodes mortuorum cadauerum aut sepulchrorum faciet ianitores. </p>
<p><milestone unit="par" n="4"/> In quarto loco ab horoscopo, id est in IMC., Mercurius cum Saturno partiliter constitutus faciet illicitarum et absconsarum artium magistros aut eorum conscios, sed malos et qui cotidianam uitam ex malis artibus quaerant. Sed quidam sic habentes Mercurium cum Saturno aut in custodia erunt aut aliqua ratione damnantur; sed omnes actus secundum naturam qualitatemque signorum et secundum rationem ceterarum stellarum inueniuntur. </p>
<p><milestone unit="par" n="5"/> In quinto loco ab horoscopo Saturnus et Mercurius par<supplied>til</supplied>iter constituti facient eos qui sic nati fuerint, frequenter mutare domicilia, et annonae aut frumentorum aut locorum quorumdam praepositos aut gemmarum aut margaritarum aut aromatum aut metallorum praepositos; facient etiam et sacrorum simulacrorum sculptores. </p>
<p><milestone unit="par" n="6"/> In sexto <del>loco</del> et in XII. ab horoscopo loco partiliter constituti Mercurius et Saturnus eadem simili ratione decernunt. Si enim per diem in his locis fuerint inuenti, multarum doctrinarum scios facient, absconsarum artium doctrina pollentes, et qui omnia quae in rebus humanis sunt uelint scire, malitiosos sane et inuidos et qui uitiis aut ualitudinibus implicentur. Per noctem uero in VI. et in XII. geniturae loco Saturnus et Mercurius constituti falsarum litterarum auctores, sceleratos, malitiosos, maleficos, uenenarios facient, sed qui semper maximis malis et maximis necessitatibus implicentur. Sed si in his locis sic positos Mercurium et Saturnum, siue per diem siue per noctem, Mars aliqua radiatione respexerit, aut per quadratum aut per diametrum, ineuitabili malo implicatos homines publicae mortis faciet animaduersione puniri. </p>
<p><milestone unit="par" n="7"/> In septimo loco ab horoscopo, id est in occasu, Mercurius et Saturnus pariter constituti heredes mulierum et magnarum facultatum desideriis aestuantes, fortes uero et amatores mulierum. Si uero per noctem in hoc loco fuerint inuenti, in omni conuersatione uitae miseros facient, qui maximis debitis obligentur, uitiosos tamen et debiles. Erunt autem maligni, malitiosi; quidam tamen accusati in custodia publica constituuntur. </p>
<p><milestone unit="par" n="8"/> In octauo loco ab horoscopo Mercurius cum Saturno pariter constitutus processu temporis patrimonii et honoris augmenta decernit; alii uero mortis alienae causa patrimonia consequuntur, ualitudo tamen illis erit aut de uesicae calculo aut de uentris uitio. Per noctem uero in hoc loco pariter constituti pauperes, proscriptos, languidos aut ruginosos facient et quibus humores <supplied><gap/></supplied> facient ex damno depereuntes, si Luna minuta lumine ad Saturnum feratur aut ad Martem plena. </p>
<p><milestone unit="par" n="9"/> In nono loco ab horoscopo Mercurius cum Saturno pariter constitutus prophetas aut uestitores diuinorum simulacrorum aut baiulos diuinarum caerimoniarum faciet. </p>
<p><milestone unit="par" n="10"/> In decimo loco ab horoscopo Mercurius cum Saturno pariter constitutus, id est in MC., alienorum patrimoniorum heredes faciet aut maximarum rerum inuentones. Erunt interdum scribae aut actores aut maximorum uirorum procuratores. Sed si sic eos positos <supplied>beniuola</supplied> stella uiderit, diuino ingenio faciet oratores uel oratoriarum artium magistros aut grammaticos aut his omnibus potestati<del>bu</del>s alicuius auctoritate praepositos aut magistros studiorum aut magistros censualium <supplied><gap/></supplied> caelestes res scrutari; alii computos exercent, alii difficilium litterarum aut inuentores aut magistri erunt.</p>
<p><milestone unit="par" n="11"/> In undecimo loco geniturae Saturnus et Mercurius ab horoscopo pariter constituti haec decernunt quae illos in quinto loco decernere diximus.</p>
<p><milestone unit="par" n="12"/> In duodecimo loco geniturae Mercurius et Saturnus ab horoscopo partiliter constituti quid decernant, sextus geniturae locus manifestius explicauit.</p></div>
<div type="cap" n="10"><head>X. MERCVRIVS ET IVPPITER</head>
<p><milestone unit="par" n="1"/> Mercurius cum Ioue partiliter in horoscopo constitutus, in diurna genitura, faciet claros et gloriosos, ciuitatibus praepositos aut maximarum ciuitatum decem primos, iuridicos et qui prouinciis aut ciuitatibus iura restituant, sed qui iustis semper gaudent causis. Si uero per noctem sic fuerint inuenti, procuratores aut auctores aut negotiorum praepositos, sed magnorum aut potentium uirorum interdum facit scribas, rationibus, mensis, apothecis negotiationibusque praepositos, argutos uero, ingeniosos et quibus ex bonitate ingenii felicitas maxima conferatur. </p>
<p><milestone unit="par" n="2"/> In secundo loco Mercurius et Iuppiter partiliter ab horoscopo constituti, in diurna genitura, facient heredes alieni patrimonii, ab extraneis adoptatos et fundamentorum multorum et depositarum specierum dominos et quibus processu temporis augmenta felicitatis maxima conferantur. Si uero per noctem in hoc loco partiliter fuerint inuenti, stultiores facient et quibus non sit perpetua felicitas et quos uitae cursus saepissima ratione decipiat. </p>
<p><milestone unit="par" n="3"/> In tertio loco ab horoscopo Iuppiter et Mercurius partiliter constituti magos facient, sed praeclara semper bonitate pollentes, hymnologos aut deorum baiulos aut custodes templorum aut qui religionibus homines initient et consecrent et qui, deorum monitu, futura praenoscant, aut sacris certaminibus facient praepositos. Haec <supplied>eadem</supplied> in IX. loco ab horoscopo Iuppiter et Mercurius decernunt pariter constituti. </p>
<p><milestone unit="par" n="4"/> In quarto loco ab horoscopo Mercurius et Iuppiter pariter constituti exinuentores calculi et organi facient aut curatores aut tutores minorum, sed qui mulierum curam tuitionemque suscipiant, quidam uero quaedam casu inueniunt, alii latentium thesaurorum uias norunt, e quibus maxima illis felicitas comparatur. </p>
<p><milestone unit="par" n="5"/> In quinto loco ab horoscopo Iuppiter et Mercurius partiliter constituti, et per diem et per noctem, eadem simili ratione decernunt; plures enim potestates et nobilitas processu temporis conferunturi erunt autem in omnibus actibus faciliores et qui quod uolunt facile consequantur. Haec eadem in XI. geniturae loco pariter constituti decernunt. </p>
<p><milestone unit="par" n="6"/> In sexto loco ab horoscopo Mercurius et Iuppiter partiliter constituti, per noctem et per diem eadem simili ratione decernunt, si in matutino ortu fuerint inuenti; facient enim in omnibus negotiis faciles, rationales aut causis aliquibus uel certaminibus discussionique aut rationibus aut negotiationibus aut quibusdam religionibus praepositos, ut ex deorum reditibus facultates habeant maximas, praesertim si, sic his collocatis, in decimo ab horoscopo loco aliqua stella fuerit constituta. <milestone unit="par" n="7"/> Sed si Luna sic feratur, ut his se sua radiatione coniungat in X. ab horoscopo loco constituta, erunt diuites, affluentes, multarum pecuniarum aut multi auri domini et qui possessionum fructus maximos consequantur, felices, beati, et qui regum actus sua intercessione disponant, exactores regiarum, annonarum uel pecuniarum fiscalium, prouinciis ciuitatibusque praepositi. <milestone unit="par" n="8"/> Si uero diurna genitura et in sexto loco Ioue cum Mercurio constituto nulla stella in X. ab horoscopo loco fuerit inuenta, mediocres et uita et patrimonio et actibus faciet. Si uero per noctem sic fuerint inuenti, reddunt negotiorum interpretes et piscatores aut augures aut sculptores aut laboriosis semper actibus impeditos aut seruilia officia facientes aut in talibus <del>p</del>artibus positos quae grauibus odoribus et grauibus sint sordibus squalidae, id est aut fullones aut coriorum confectores aut caligarios aut pistores aut lanarios aut his similes. </p>
<p><milestone unit="par" n="9"/> In septimo loco ab horoscopo, id est in occasu, Mercurius cum Ioue par<supplied>til</supplied>iter constitutus et per noctem et per diem eadem simili ratione decernit. Faciet enim a mulieribus felicitates maximas conferri et faciet publicis muneribus praepositos et populorum aut ciuitatum principes aut decem primos, longioris uitae et bonae senectutis et bonis consiliis ac moribus et qui bonas res desiderent semper. Sed <supplied>haec</supplied> in nocturnis genituris minuuntur, si sic Mercurium positum cum Ioue Saturnus de diametro uel de quadrato respexerit, uel si cum ipsis fuerit inuentus. </p>
<p><milestone unit="par" n="10"/> In octauo loco ab horoscopo Mercurius et Iuppiter partiliter constituti, si in diurna genitura sic fuerint inuenti, mediocres in uita facient et qui ex quibusdam inuentionibus uitae sibi praesidia comparent. Quorumdam enim infamant iuuentutem, sed processu temporis mediocriter substantiae incrementa decernunt. Si uero per noctem in hoc loco fuerint inuenti, aut inueniunt aliquid unde habeant maximum uitae subsidium, aut hereditas illis non modica conferetur, et processu temporis maximis felicitatibus subleuantur; uitiosos tamen corpore et languidos facient. </p>
<p><milestone unit="par" n="11"/> In nono loco Mercurius et Iuppiter constituti haec decernunt quae in tertio loco geniturae constituti decreuerunt. </p>
<p><milestone unit="par" n="12"/> In decimo loco ab horoscopo Mercurius et Iuppiter magnos actus et magnas administrationes et magnas decernunt potestates, pro mensura geniturae. </p>
<p><milestone unit="par" n="13"/> In undecimo loco ab horoscopo Mercurius et Iuppiter partiliter constituti haec decernunt quae decernere illos in quinto diximus loco. </p>
<p><milestone unit="par" n="14"/> In duodecimo loco ab horoscopo Mercurius et Iuppiter par<supplied>til</supplied>iter constituti: si Mercurius matutinus extiterit, faciet scribas regis aut senatus, aut notarios exceptores principum, aut <supplied>qui</supplied> ciuitates maximas tueantur, sed qui magne et frequenter offendant et qui in nouissimo uitae tempore infelicitatis onere praegrauentur aut qui biothanata morte depereant, si sic positi in nocturna fuerint genitura; in diurna enim genitura quantulumcumque in his actibus et in his officiis perseuerant et non frequenter offendunt; uespertinus uero in hoc loco cum Ioue constitutus tardiores actus et sinistrum fatum dabit, quidam uero popularibus actibus aut laboriosis implicabuntur.</p></div>
<div type="cap" n="11"><head>XI. MERCVRIVS ET MARS</head>
<p><milestone unit="par" n="1"/> Si in parte horoscopi Mercurius et Mars partiliter fuerint constituti, in diurna scilicet et genitura, anaforicos, cardiacos facient et oligochronios et infelices; aut enim ex occasione mulierum aut ex amoris illecebris aut absconsis scripturis aut de maleficiis aut de falso damnari eos facient; et faciunt biothanatos interire. <milestone unit="par" n="2"/> Si uero per noctem in horoscopo partiliter fuerint inuenti, facient magnos magnarum regionum praepositos, duces aut praenuntios aut protectores aut satellites imperatorum, administratores maximos, quibus ex euentu pugnarum maxima felicitas conferatur. Si uero sic per noctem positos Mercurium et Martem Saturnus de quadrato uel de diametro respexerit, faciet periculosos et qui saepissime decipiantur; nam in omnibus impediuntur actibus; sic enim constitutus Saturnus inertes et sine arte faciet homines et qui omni infelicitatis onere praegrauentur. </p>
<p><milestone unit="par" n="3"/> In secundo loco ab horoscopo Mercurius cum Marte pariter constitutus, in diurna genitura, natos exponi faciunt, et si nutriti fuerint, faciunt aliqua ratione fugitiuos; facient frequenter exules, interdum etiam captiuos, facient plerumque ex proscriptione nudari. Quosdam tamen <del>ex</del> grauibus ualitudinibus aut fortibus uitiis implicant, alios biothanatos facient, si Lunam pleno lumine radiauerint. Per noctem si sic fuerint inuenti, facient malae mentis, malitiosos, obscuros, timidos et audaces, et qui in omnibus actibus decipiantur, sed actus eorum facit multiplices; erunt enim aut publicani aut uectigaliarii aut curiosi. Quosdam mente insanos aut freneticos facit. </p>
<p><milestone unit="par" n="4"/> In tertio ab horoscopo loco Mercurius et Mars pariter constituti facient aut ex ignitis aut ex ferratis actibus uitae habere substantiam; erunt autem tales ut futura praediscant et qui semper conuersentur in templis; sed omnibus qui negotiantur terribiles, etiam si nihil sciant uel si nihil agant, existunt, sed qui processu temporis habeant felicitatis augmenta. </p>
<p><milestone unit="par" n="5"/> In quarto loco ab horoscopo, id est in IMC., Mercurius cum Marte pariter constitutus pigros, humiles in omnibus actibus et in omni fortuna faciet, et cum parentibus uel cum adfinibus adsidue exercebunt inimicitias, ut per ipsos parentibus uel adfinibus maximae semper inferantur insidiae. Erunt etiam fideiussores et ex hac re maximis periculis conquassantur et ad humilitatem paupertatemque deueniunt; quod cum illis contigerit, illicitarum quarumdam artium auctores erunt uel sequestres, uel conscii in quibusdam comprehensi maximis periculorum laqueis implicantur ut damnationis animaduersione plectantur. Alii, in his calamitatibus constituti, magnae ac longae aegritudinis incursionibus opprimuntur, praesertim si Lunam sic positi de diametro aut de quadrato uiderint. Si in quarto geniturae loco Mercurius et Mars et Luna per noctem fuerit inuenta, faciet praepositos, tribunos, duces, potentes, administratores, sed biothanata morte pereuntes. </p>
<p><milestone unit="par" n="6"/> In quinto loco ab horoscopo Mercurius cum Marte partiliter constitutus: fortes, uiriles, athletas inuictos in omnibus certaminibus reddunt, sed qui ad uaria loca domicilii gratia conferantur et quibus de publico aut de fisco uictus gratia annonae maximae conferantur; sed in omni certamine superiores et terribiles aduersariis suis faciunt. </p>
<p><milestone unit="par" n="7"/> In sexto loco et in XII. ab horoscopo Mercurius et Mars partiliter constituti haec eadem simili ratione decernunt; nam si per diem in his locis fuerint constituti, ualitudines et uitia maxima decernunt. Faciunt autem et in custodia constitui et carceris habere notitiam et ex quacumque accusatione damnari; aut enim appetuntur aut deferuntur aut falsis criminum circumuentionibus obligantur; a seruis enim et per seruos aut <supplied>a</supplied> seruilibus hominibus aut ab his qui sunt criminis alicuius causa in custodia constituti appetuntur aut deferuntur, et cum maximis tormentis et cum maxima uiolentia et atrocitate depereunt, praesertim si, in his constituti locis, Lunam plenam ex aliqua parte respexerint. <milestone unit="par" n="8"/> Si uero per noctem in VI. uel in XII. ab horoscopo loco Mercurius cum Marte fuerit constitutus, facit multis debitis et multo usurarum fenore implicatos; sed aestus animi et interceptiones facient. Reddunt etiam pigros in omnibus actibus et decernunt maximas accusationes et graues inuidias, sed quae aut a seruis aut propter seruos fiant. Alii cruciatores erunt seruorum, ut eos aut fame aut plagis aut tormentis aut adsiduis operum exactionibus defatigent. In actibus uero numquam perseuerabunt qui in his locis Mercurium cum Marte habuerint constitutum, quia ab uno actu ad actum alium transeunt. </p>
<p><milestone unit="par" n="9"/> In septimo loco ab horoscopo, id est in occasu Mercurius cum Marte partiliter constitutus: si per diem in hoc loco partiliter fuerint inuenti, eos qui sic eum habuerint, mulierem aut uxorem suam manu propria interficere compellunt aut propter mulierem uel propter uxorem aut propter amoris cuiusdam praeposteras cupiditates semetipsos aut alios interficient, aut propter tale aliquod admissum facinus <supplied>faciunt</supplied> in publica custodia aut in carcere constitui et ex ista accusatione damnari. <milestone unit="par" n="10"/> Sed generaliter quicumque sic Mercurium et Martem habuerint, homicidia et mortes ipsorum, pro signorum qualitate, complentur; aut enim grassatores erunt aut latrones aut sicarii aut piratae aut his simile, et in his facinoribus comprehensi perseuerantis sententiae animaduersione plectuntur. <milestone unit="par" n="11"/> In noctuma uero genitura sic positi facient eos a mulieribus iniustis actibus circumscribi aut uiraginibus iungi et ab his filios suscipere et semper magnis uitiis inuolui. </p>
<p><milestone unit="par" n="12"/> In octauo loco ab horoscopo Mercurius cum Marte partiliter constitutus: si per diem sic fuerit inuentus, faciet tales ut nihil ex eis quae cupiunt consequi possint, sed periculosos et qui omne patrimonium funditus amittant. Quidam uero erunt insani ac furiosi; alii in custodia coiciuntur aut damnabuntur et finiunt frequenti ratione biothanati. <milestone unit="par" n="13"/> Si uero per noctem in hoc loco fuerint inuenti, de malis partibus uel de malis officiis facultates sibi aliquas comparabunt et qui, per dies singulos, malis ac nefariis actibus crescant. Erunt fures aut effractores aut qui commendatas sibi res aut fidei suae creditas obstinatis soleant cupiditatibus abnegare, aut nefariorum facinorum inuentores uel executores. Faciunt enim aut tortores aut carnifices aut proditores suorum et ex istis artibus fortunae ac facultatum sibi maximas substantias comparantes, sed mors eis cum uiolentia aut cum quibusdam tormentis grauibus proueniet, aut moriuntur grauis insaniae uitio laborantes. </p>
<p><milestone unit="par" n="14"/> In nono loco ab horoscopo Mercurius cum Marte pariter constitutus iniustos, irreligiosos, periuros facient; sed cum isto mentis errore nihilominus ministros deorum, sed et hos ipsos deos quibus seruiunt, spoliantes atque nudantes, qui templorum do<del>mi</del>naria praedam suam faciant. Sed haec maxime facient, si longe a radiis Solis inuenti fuerint aut in suis inuicem partibus aut in domo Solis; praesertim haec erunt si sic eis positis Luna se de quadrato uel diametro coniunxerit plena luminibus. <milestone unit="par" n="15"/> In decimo loco ab horoscopo Mars et Mercurius pariter constituti miseros et inefficaces homines faciunt; delectabuntur autem adsiduis nauigationibus et amatores erunt palaestrarum, et qui uitam suam potentibus uiris aut regibus uitii cuiusdam causa uendant. Erunt autem cum macula semper aut uitio secundum qualitatem substantiamque signorum. <milestone unit="par" n="16"/> Sed semper Mercurius cum Marte pariter constitutus in actibus publicis aut in administrationibus aut in occupationibus constituit, sed in ipsis actionibus numquam longis temporum continuationibus perseuerant; aut enim impetiti aut accusati amouentur et frequenter iudiciis applicantur et falsis interdum accusationibus opprimuntur; ex quibus infortuniis ita eorum patrimonia dissipantur, ut graui fenore usurarum quatiantur; sed et sponsione aut fideiussione aliqua grauibus damnorum uel condemnationum generibus opprimuntur. <milestone unit="par" n="17"/> Si uero Iuppiter Mercurio ac Marti pariter positis aliqua se testimonii societate coniunxerit, aut si cum ipsis pariter fuerit inuentus, magnos in omnibus actibus et in occupationibus faciet, quibus multa negotia credantur et qui simili modo et amittant substantiam pariter et quaerant. Si uero his Venus se aliqua radiatione coniunxerit uel si cum ipsis pariter fuerit inuenta, faciet exactores imperatorum, qui annuas fiscariorum praestationes repetant, discussores rationales et qui magna negotia tractare consueuerunt. <milestone unit="par" n="18"/> Sed Mercurius cum Marte diuersa et multiplicia actuum aut administrationum genera decernit; nam uarietas haec prouenit secundum qualitatem substantiamque signorum. In Mercurii enim domo uel in <del>Martis</del> partibus constituti faciunt amatores palaestrae uel athletas publicis certaminibus destinatos. In Martis uero signis aut in partibus constituti, pugnaces, amatores armorum, milites, uenatores libenter nutrientes feras beluas, ferarumque praepositos, nuntios uel ueredarios regum reddunt. In domo uero Veneris aut in partibus constituti faciunt linteones, textores tunicarum, plumarios, tinctores, aromata aut gemmas aut margaritas aliqua ratione tractantes. In Iouis uero domo uel in partibus constituti praepositos, tribunos regiones aut ciuitates aliquas obtinentes; in domo Saturni uel in partibus constituti, scelerata ac facinorosa officia tractantes; facient enim tortores carnifices interfectores delatores proditores suorum; in Solis uero aut Lunae domo, aerarios, ferramentarios, statuarios, pelliones, coriorum infectores, ab igne aut ex ferro uitae subsidia quaerentes. Immutatio enim signorum diuersorum negotiorum actus decernit. </p>
<p><milestone unit="par" n="19"/> In undecimo loco Mercurius cum Marte pariter constitutus faciet perire semper in pugna, alios amatores palaestrae faciet, alios armorum, sed fortes consiliis et qui ex omnibus actibus felices semper processus accipiant. </p>
<p><milestone unit="par" n="20"/> In duodecimo loco ab horoscopo constituti Mercurius et Mars quid facient, sextus locus specialiter ostendit.</p></div>

<div type="cap" n="12"><head>XII. MERCVRIVS ET VENVS</head>
<p><milestone unit="par" n="1"/> In horoscopo Mercurius et Venus partiliter constituti, in diurna genitura, faciunt scutarios uel protectores imperatorum uel qui proprio excubitu salutem principis seruent aut qui pecunias aut thesauros regios suis iubeantur dispositionibus gubernare, et quibus huiuscemodi administrationum officia credantur; facient enim musicos, choricos et qui musicos modos faciant aut certe publicos magistros aut oratores aut grammaticos aut legum inuentores aut qui in numeris praesint. <milestone unit="par" n="2"/> Si uero per noctem in horoscopi partibus fuerint inuenti, facient acutos, ingeniosos, et qui omnia quaecumque agere uoluerint facile consequantur. Erunt autem aut coronati aut praepositi sacerdotibus aut sacrorum simulacrorum baiuli et qui processu temporis augmenta dignitatis accipiant. Facient autem armoniae cuiusdam peritos aut litteris regis praepositos, sed quorum oratio ac sermo plenus sit leporis et gratiae. </p>
<p><milestone unit="par" n="3"/> In secundo loco ab horoscopo Mercurius et Venus pariter constituti, in diurna genitura, facient multa negotia tractantes et qui in nobilibus actibus occupentur, sed in ipsis diutius perseuerantes, amoenos et gratos in uita pariter ac moribus, uinosos tamen ac libidinosos. Si uero matutinus in hoc loco fuerit inuentus, faciet per semetipsos patrimonia quaerentes, felices, litteratos, disciplinam aliquam musicamque tractantes, laetos et honestos gratiaeque splendore fulgentes. <milestone unit="par" n="4"/> Si uero in nocturna genitura uespertinus in hoc loco cum Venere fuerit inuentus, magnas decernit facultates et processu temporum maximarum felicitatum incrementa largitur; erunt enim principes ciuitatum, erunt legibus praepositi et quibus maximarum prouinciarum cura mandetur. Alii inueniunt aliquid unde initia felicitatis accipiant, aliis hereditates maximae conferuntur. </p>
<p><milestone unit="par" n="5"/> In tertio loco ab horoscopo Mercurius et Venus pariter constituti facient in sacris certaminibus esse uictores aut sacerdotes aut prophetas aut uestitores deorum aut in templis maxima tractantes officia aut praepositos sacerdotibus aut sacri certaminis principes aut legatos <unclear/>boni aut institutionis moribus et quibus desideria sua secura ciuitas credit. </p>
<p><milestone unit="par" n="6"/> In quarto loco ab horoscopo Mercurius et Venus pariter constituti absconsarum litterarum facient peritos, magos, philosophos et caelestia saepe tractantes aut qui laborantes homines curent et qui hominibus quolibet genere prodesse consueuerint. Matutinus uero cum Venere in hoc loco positus a seruitute ad libertatem uenire faciet et ab ignobilitate ad splendorem nobilitatemque perducit, sed miserarum mulierum aut seruilium aut anuum aut uirginum tuitionem defensionemque suscipient et qui propter has actus uariis generibus appetant. Actibus uero, institutis et negotiis et negotiationibus occupatos facient secundum substantiam qualitatemque signorum. </p>
<p><milestone unit="par" n="7"/> In quinto loco ab horoscopo Mercurius cum Venere pariter inuentus maximas facultates processu temporis decernit et felicitatis simili modo largitur insignia, et qui a mulieribus uel ab uxoribus dona maxima uel praemia consequantur et qui potentibus uiris notitia iungantur. </p>
<p><milestone unit="par" n="8"/> In sexto loco ab horoscopo Mercurius cum Venere pariter inuentus, in diurna genitura, de rationibus uel de negotiationibus aut de computo aut de disciplina aut de deorum reditu decernit substantiae facultates, praesertim si, sic his in VI. loco constitutis, aliqua stella in X. geniturae loco fuerit inuenta; sed uxorem difficile consequentur, nam erunt libidinosi et ex ista re quodam modo infames. <milestone unit="par" n="9"/> In nocturna uero genitura, si matutinus in hoc loco cum Venere fuerit inuentus, ancillas aut uiduas aut meretrices matrimonii sibi gratia copulabunt; actus uero habebunt laboriosos et seruiles et circa aquam, si nulla stella, sic his positis, in decimo ab horoscopo loco fuerit inuenta. Quodsi fuerit, faciet proprio labore multa quaerentes; erunt enim peregrini negotiatores, gubernatores, naucleri uel fabricatores auri. <milestone unit="par" n="10"/> Vespertinus uero in hoc loco si cum Venere fuerit inuentus, cordatos, ingeniosos, musicos uel organarios faciet aut tinctores lanarum aut aromatum aut gemmarum aut margaritarum mercatores; faciet quosdam myropolas uel pigmentorum medicinalium inuentores <del>erunt</del>; faciet etiam sic positus frequenter praepositos metallorum, ut ex his actibus maxima illis facultatum subsidia quaerantur. <milestone unit="par" n="11"/> In septimo loco ab horoscopo Mercurius et Venus pariter inuenti absconsarum ualitudinum uitia decernunt; faciunt enim aut hepaticos aut freneticos aut melancholicos et his similes ualitudines, sed ab uxoris affectu semper alienos et usque ad ultimum uitae tempus infames. <milestone unit="par" n="12"/> Si uero in hoc loco per noctem cum Venere fuerit inuentus, a mulieribus uel ab uxoribus maxima illis diuitiarum substantia conferetur et qui gradatim processu aetatis grandes honores et maximae felicitatis insignia consequantur, praesertim si non eos sic positos Mars et Saturnus ex aliqua parte respexerint, sed specialiter Saturnus. Nam si fuerint illis sic positis Mars et Saturnus aliqua radiatione coniuncti, haec quae diximus in contrarium uertunt. </p>
<p><milestone unit="par" n="13"/> In octauo loco ab horoscopo Mercurius et Venus pariter constituti, uespertini, in diurna genitura, inefficaces, aprocopes reddunt et qui nihil agere possint. Facient etiam laboriosis semper negotiis implicatos; erunt autem uitiosi animo et corpore et qui nuptias difficile consequantur, erunt steriles et qui sobolem generare non possint. Morientur autem aut spastici aut gonorroici aut apoplecti aut frenetici. <milestone unit="par" n="14"/> Per noctem uero in hoc loco pariter inuenti alieni patrimonii facient heredes aut alienarum facultatum sollicitudinem gerentes, sed bonos, benignos patres familias et quibus a mulieribus uel ab uxoribus plurima conferantur; alii quiddam inuenient quod illis ad omne subsidium uitae sufficiat; sed habebunt mortem repentinam et sine dolore atque tormento. <milestone unit="par" n="15"/> Matutinus uero cum Venere in hoc loco constitutus multa discentes et omnia scientes perficiet, exinuentores etiam, et <supplied>qui</supplied> quicquid uolunt facile consequantur, sed qui processu aetatis patrimonii augmenta percipiant. </p>
<p><milestone unit="par" n="16"/> In nono loco ab horoscopo Mercurius et Venus pariter constituti, uaticinantes mulieres dabunt uxores, sed et ipsos altius leuari uel magnificari facient et quibus ex templorum officiis uitae praesidia quaerantur. Facient autem aut sacerdotes aut hos qui, in templis constituti, futura praedicant aut haruspices aut astrologos aut augures aut magos aut qui omina explicare consueuerunt. </p>
<p><milestone unit="par" n="17"/> In X. loco ab horoscopo Mercurius cum Venere constitutus publicos actus faciet et qui a populo aut ciuitatibus honorentur, sed qui de uxoris actibus infamiam contrahant. Matutinus uero in hoc loco cum Venere constitutus modorum musicorum inuentores faciet, sed scaenicos et publicis spectaculis destinatos, circa nuptias uero infelices; aut enim meretrices aut publicas aut scaenicas aut infames uxores habebunt, quidam et amatores erunt puerorum et multarum libidinum uitiosis uoluptatibus implicati. </p>
<p><milestone unit="par" n="18"/> In XI. loco ab horoscopo Mercurius et Venus constituti facient mulierum negotia tractantes et quibus mulierum substantiae credantur, ut ex isto actu maxima illis patrimonii subsidia conferantur, sed postea in contrarietatibus aut in iacturis maximis constituantur. </p>
<p><milestone unit="par" n="19"/> In XII. loco ab horoscopo Mercurius cum Venere constitutus, si per diem sic fuerit inuentus, amatores faciet et ex amorum uitio laborantes, perspicuos tamen et omnibus notos in istis uitiis; deferri tamen propter hoc faciet et compellit ex ista delatione damnari; faciet biothanatos interire propter haec animi uitia quae diximus. <milestone unit="par" n="20"/> Si uero per noctem in hoc loco fuerint inuenti, a mulieribus indignis multas faciet persecutiones aut qui meretricem amoris instinctu comparare cogantur, mechanicos uero et qui in his actibus multiplicibus studiis occupati esse uideantur; sed qui frequenter ab instituto decedant ab actibus ac negotiis aut a facultatibus suis et qui frequentibus soleant <del>in</del> rationibus decipi.</p></div>

<div type="cap" n="13"><head>XIII. DE LVNA</head>
<p><milestone unit="par" n="1"/> Luna in horoscopo partiliter constituta, in nocturna genitura, si plena et in quibus gaudet signis fuerit inuenta, grandia fortunae incrementa decernit; praeponi fratribus facit et aetate semper et merito. Si uero per diem in hoc loco partiliter fuerit inuenta, gubernatores maiorum nauium faciet. <milestone unit="par" n="2"/> Si uero, sic per diem Luna constituta, alium geniturae cardinem Mars Saturnusque possiderint, id est si in quadrato uel diametro uel si cum ipsa fuerint inuenti, facient piratas crudeli feritatis atrocitate famosos aut inaccessorum locorum praepositos iudices. Si uero sic Lunam positam cum maliuolis nulla beniuola stella respexerit, eos qui nati fuerint faciet exponi aut nulla uitae tempora decernit et statim faciet interire aut malum uitae finem biothanatumque decernit. </p>
<p><milestone unit="par" n="3"/> In secundo loco Luna ab horoscopo constituta, in nocturna genitura, claros et perspicuis actibus faciet, sed luxuriosos et amoenis deliciarum uoluptatibus deditos et quibus maior patrimonii substantia processu temporis conferatur. <milestone unit="par" n="4"/> Si uero per diem in hoc loco fuerit inuenta, aut statim parentes interimit aut ipsum a parentibus diuidit aut parentes facit dissoluto matrimonio separari et patrimonii substantiam uario iacturarum genere minui; alii sic habentes Lunam assiduis peregrinationibus occupantur et actus suos per multa diuidunt loca; sed uitam eorum talem facit ut alicui potestati subiaceat. Si uero in hoc loco fuerit minuta luminibus et Saturnus in parte uel in signo horoscopi fuerit constitutus, perficit repentinis oculorum uulneribus caecitatem. Si uero, sic Luna constituta, Mars in parte horoscopi uel in signo fuerit inuentus, articulorum dolores uel eiectiones uel fracturas faciet, alios aemorroica ualitudinis adsiduitate debilitat. </p>
<p><milestone unit="par" n="5"/> In tertio loco Luna ab horoscopo constituta matrem ignobilem uel aliqua infamiae faciet maculatione pollutam. Si uero in hoc loco cum Ioue fuerit inuenta, his qui sic eam habuerint a fiscalibus uel a publicis annonis alimenta suppeditat. Si uero Ioui et Lunae in hoc loco constitutis Mercurius se aliqua radiatione coniunxerit, antistites facit maximae cuiusdam deae uel potentissimae religionis sacerdotes aut publicarum <supplied>rationum</supplied> dispositores uel correctores. Si uero cum Luna in hoc loco Venus fuerit inuenta, actus habebunt de pigmentis ac de aromatibus aut de uino aut de floribus. <milestone unit="par" n="6"/> Si uero, in nocturna genitura, in hoc loco Luna cum Saturno solo fuerit inuenta, faciet tardos, qui nihil ex his quae cupiunt consequantur et qui de religionibus omnibus sacrilega proferant uerba et quibus deorum ira maxima infortunia conferantur. Si uero per diem in hoc loco Luna cum Mercurio et Marte fuerit inuenta, sacrilegos, templorum spoliatores, iniustos, impios, irreligiosos homicidasque perficient. </p>
<p><milestone unit="par" n="7"/> In quarto loco ab horoscopo, id est in IMC., Luna constituta, si per diem sic fuerit inuenta, matrem ignobilem decernit et quae maritum superstitem relinquat. Sed et si Saturnus in alio geniturae cardine fuerit inuentus et Venus fuerit in occasu, mater de ingenuitate ad seruitutem transfertur et fiet aliquando captiua. Si uero, per noctem, Luna in hoc loco fuerit inuenta plena lumine, matrem faciet nobilem, diuitem et ipsos adsiduis faciet diuitiarum augmentis maxime subleuari. <milestone unit="par" n="8"/> Si uero, Sole partiliter in horoscopo constituto, Luna in quarto loco fuerit inuenta, id est in <supplied>IMC.</supplied> <supplied><gap/></supplied> augmenta felicitatis accipient; alios compellit maximas colere religiones, aliis mulierum facit negotia committi. Si uero per diem sic fuerit inuenta, peregrinos ignobiles faciet et quorum uitae erroribus periculisque quatiantur; aliis in templis ignobilia decernit officia, alios in templis facit ministeria exercere seruilia, praesertim si sic Lunam positam maliuola stella respexerit.</p>
<p><milestone unit="par" n="9"/> In decimo loco ab horoscopo Luna constituta, id est in MC., si in nocturna genitura partiliter in hoc loco fuerit inuenta, in his signis in quibus exaltatur uel in quibus gaudet, crescenti scilicet lumine, Iuppiterque eam oportunis radiationibus protegat, imperatores maximos faciet aut administratores potentes, quibus uitae et necis potestas facili ratione credatur; dat etiam sic posita ordinarios consulatus. Si uero partem MC. praecedat aut sequatur, in proximo tamen loco et uicinis partibus sit posita, duces, tribunos administratoresque perficiet; si uero in eodem signo in quo est MC., platice fuerit constituta, magnos in omnibus actibus reddit et uario genere felicitatis ornatos. Si uero, Luna sic posita, Saturnus alium geniturae possederit cardinem, inuidias et infelicitates frequenti ratione decernit. <milestone unit="par" n="10"/> Per diem uero in MC. Luna constituta mediocres in uita et in omnibus actibus faciet et qui frequentibus soleant rationibus decipi. Si uero, per diem, sic Luna posita, Sol in horoscopo partiliter fuerit inuentus in domo sua aut in altitudine sua aut in domo Iouis, magnos administratores maximarum prouinciarum uel maximarum faciet ciuitatum, proconsules, sed in ipsa administratione terribiles; sed <supplied>si</supplied>, sic Luna et Sole constitutis, Sole scilicet in horoscopo, in his in quibus diximus signis, Luna uero in MC., pariter ambos uel unum de duobus Iuppiter prospera radiatione protexerit, imperatores faciet felicitate ac iustitia praepotentes et quos omnes cum terroris trepidatione suspiciant. </p>
<p><milestone unit="par" n="11"/> In XI. loco ab horoscopo Luna constituta haec decernit quae in quinto ab horoscopo loco facere ex praecedenti explicatione monstrauimus. </p>
<p><milestone unit="par" n="12"/> In XII. loco ab horoscopo Luna constituta, in nocturna genitura, <supplied>breue</supplied> uitae tempus spatiumque decernit; sed <del>et</del> si Iuppiter et Venus, aut unus de duobus, in horoscopo partiliter fuerint inuenti <del>aut unum de duobus</del> et Luna sic sicuti <supplied>diximus sit constituta</supplied> et sit nocturna genitura, potestatis alicuius licentiam cum felicitate decernit. Si uero, Marte et Saturno partiliter in horoscopo constitutis, aut uno de duobus, Luna geniturae XII. possederit locum, multa ac mala infortunia et graues casus et ualitudines et uitia faciet ipsi pariter ac matri. <milestone unit="par" n="13"/> Si uero, nullo in horoscopo constituto, sola per diem in XII. ab horoscopo loco fuerit inuenta, iacturam patrimonii, miseros actus peregrinitatemque decernit. Si uero per noctem simili modo in hoc loco fuerit inuenta, miseros, humiles aut humili aut seruili genere faciet procreari et laboriosos et semper ingloriis actibus occupatos et quorum corpus aut os graui odoris foeditate turpetur, sed qui frequenter falli periclitarique consueuerunt et qui uitium aliquod ex peregrinitatis incommodis contrahant. </p>
<p><milestone unit="par" n="14"/> Sed et Lunae duodecatemorion et fines in quibus est duodecatemorion, diligenter inquire; quicquid enim in genitura celatur ex generali stellarum compositione, id totum duodecatemoria et fines eorumdem publicant et demonstrant. Si enim ex duodecatemoriorum efficacia et ex finibus in quibus fuerint inuenta omnem uolueris apotelesmatum explicare substantiam, non falleris; Babylonii enim <del>in</del> duodecatemoriis summam decretorum tribuunt, Ptolemaeus uero antisciis, nos utrisque.</p></div>
<div type="cap" n="14"><head>XIV. <supplied>LVNA IN LOCO FORTVNAE</supplied></head>
<p><milestone unit="par" n="1"/> In loco Fortunae Luna si fuerit inuenta et sic posita ut ad Iouem feratur, uel si cum ipso sit, ducatus, administrationes, gloriam felicitatemque decernit. Si cum Venere in hoc loco fuerit constituta uel ad Venerem feratur, honores quos diximus cum gratiae uenustate largitur. <milestone unit="par" n="2"/> Si uero in hoc loco posita crescens lumine ad Mercurium feratur, uel si cum ipso sit, facit beatos, potentes nimiumque cordatos, et qui felicitate ingenii aut doctrinae gratia honores, gloriam, dignitatem et patrimonii substantiam consequantur. Si uero deficiens in hoc loco constituta ad Mercurium feratur uel cum ipso sit, ualitudines, uitia malitiam malignitatemque decernit. <milestone unit="par" n="3"/> Si uero in hoc loco constituta, in diurna genitura, ad Martem feratur uel cum ipso sit, laboriosos, miseros, ab igni aut ex ferro aut ex pondere aliquo cotidianae uitae faciet alimenta quaerentes; si uero, in nocturna genitura, in hoc loco posita feratur ad Martem uel si cum ipso sit, militiam, gloriam, potentiam et in his actibus decernit principatus; athletas etiam facit pro qualitate signorum, sed qui ceteris uirtutis merito praeferantur. <milestone unit="par" n="4"/> Si in hoc loco posita, in nocturna genitura, crescens lumine ad Saturnum feratur uel cum ipso sit, paternum ac maternum patrimonium minuet, matrem aut uiduam aut cum ualitudine aut cum uitio facit aut mala morte pereuntem, ipsos uero in prima aetate miseros ac laboriosos, procedente uero aetate felices. <milestone unit="par" n="5"/> Si uero per diem crescens lumine ad Saturnum feratur uel cum ipso sit, eum qui natus fuerit, morte parentum cito faciet orbari et patrimonium miseris compellit lacerationibus dissipari, sed et ipsis processu aetatis et felicitas et augmenta patrimonii conferuntur. Sed et nocte, lumine deficiens, haec eadem simili ratione decernit, si uero, per diem, in hoc loco posita minuto lumine ad Saturnum feratur uel cum ipso sit, uitiorum ualitudines et malae mortis et proscriptionis incommoda. <milestone unit="par" n="6"/> Si uero locus Fortunae in decimo ab horoscopo loco fuerit inuentus, id est in MC., uel in undecimo, in quo loco MC. pars frequentissimis rationibus inuenitur, et ibi Luna crescens luminibus fuerit inuenta et sic ad Saturnum feratur uel si cum ipso sit et sit Sol partiliter in horoscopo constitutus, felices, beatos, gloriosos, nobiles facit et maximae potestatis decernit insignia, sed facit hos eosdem uitiis ac ualitudinibus implicari. <milestone unit="par" n="7"/> Si uero Sol non fuerit in horoscopo constitutus et ipsa ad Saturnum feratur uel cum ipso sit, <del>si</del> quid decernat superiori explicatione monstrauimus. Si uero in hoc loco constituta, in diurna genitura, crescens luminibus, ad Solem feratur uel cum ipso sit, potentes, factiosos, administratores iudicesque perficiet; et si his Iuppiter aliqua se societate coniunxerit, imperia largitur. 8. Quodsi deficiens lumine in hoc loco constituta, in diurna genitura, ad Solem feratur, processu temporis potentiam, gloriam administrationesque largitur. Si uero, per noctem, deficiens lumine in <del>hoc</del> loco Fortunae ad Solem feratur uel cum ipso sit, faciet in prima aetate humiles et qui sint semper decepti, sed processu temporis et patrimonia et gloriam et honores et principatus maximos consequentur. <milestone unit="par" n="9"/> Sed semper Luna, et in hoc loco et in ceteris geniturae locis ceterisque signis, <supplied>si</supplied> in eadem parte cum Sole fuerit inuenta nec se coniuncta cum Sole societate liberauerit, periculosis et humilibus actibus in prima aetate eos qui nati fuerint implicabit; sed processu aetatis post graues iacturas largitur substantiae facultatem. </p>
<p><milestone unit="par" n="10"/> In omnibus autem genituris cursum Lunae te seruare conueniet, nec tantum eodem die quo natus homo prima uestigia lucis ingreditur, sed diligenti ratione perquirere etiam tertio die debemus cui se stellae Luna uel quali radiatione coniungat uel a quo recedens ad quem feratur; eo enim die nato homini primum immulgentur alimenta nutricia. Inquirendum itaque est tertio die an sit minuta an plena luminibus et quatenus eam beniuolae stellae maliuolaeque respiciant. Nam et tertio die, sicuti primo, omnia simili ratione decernit, quae si diligenti fuerint inquisitione collecta, in explicandis fatis hominum numquam poterimus erratica confusione turbari; quem tractatum, ne quid a nobis praetermissum esse uideatur, in quarti libri principiis explicamus.</p></div>
</div>


<div type="cap" n="IV"><head>LIBER QVARTVS</head>

<div type="pr" n="pr"><head> <supplied>Proœmium</supplied></head>
<p><milestone unit="par" n="1"/> Patrocinia tractantes tenuerunt causarum conflictationes et caninae, ut ita dicam, contentionis iurgiosa certamina: ex quo studio nihil mihi aliud per dies singulos nisi periculorum cumulus et graue onus inuidiae conferebatur; semper enim factiosis hominibus et quos impotentiae delectabat improbitas, uel qui auarae cupiditatis instinctu alienis inhaerebant, uel qui miseris hominibus ex iudiciorum metu terribiles uidebantur, erecta constantiae confidentia resistebam. Hinc mihi malignus liuor inuidiae et periculorum procellae improborum hominum prauis cupiditatibus parabantur. </p>
<p><milestone unit="par" n="2"/> Deserui itaque hoc studium, ne imperitorum ac delatorum hominum conualescente consensu pro alienis utilitatibus excubans maximis me insidiis et maximis periculorum discriminibus implicarem; quibus semper et sine intermissione contra me saeuientibus et acerba odiorum continuatione certantibus nulla alia ratione restiti, nisi quod, liberali animo, contemptis forensibus lucris, laborantibus hominibus ac uaria rerum diuersitate sollicitis purum ac fidele patrocinium defensionis exhibui. <milestone unit="par" n="3"/> In otio itaque constitutus et forensium certaminum depugnationibus liberatus, exutus etiam quodammodo inuidiae laqueis, improbis ac perfidis hominibus crassa inuidia et rapiendi, immo potius latrocinandi, potestate permissa, hos ad te, Lolliane, solutus omni sollicitudinis cura libros scripsi, ut a terrena quodammodo conuersatione sepositus ex qualicumque parte, ad purganda animi uitia quae ex prauorum hominum conuersatione contraxeram, caelestibus me ac diuinis disputationibus applicarem. </p>
<p><milestone unit="par" n="4"/> In hoc itaque libro, id principe loco explicabitur quod in posterioribus tertii libri partibus promisimus, id est Lunae omnes species ac formae, coniunctiones etiam, defluctiones et quicquid ad eius numinis pertinet potestatem; Fortunae etiam locus et Daemonis, geniturae Dominus, quem Graeci <hi rend="italic">oecodespoten</hi> uocant, diligenti ratione tractabitur, et eius etiam, qui actus decernit, efficacias explicabo; sed et plenas partes ac uacuas earumque decreta monstrabo; masculinas etiam ac femininas partes pariter ostendam, et ultimas partes Luna rursus accipiet. </p>
<p><milestone unit="par" n="5"/> Omnia enim quae Aesculapio Mercurius et Hanubius tradiderunt, quae Petosiris explicauit et Nechepso, et quae Abram, Orfeus et Critodemus ediderunt <del>et</del> ceterique omnes huius artis antistites, perlecta pariter atque collecta et contrariis sententiarum diuersitatibus comparata illis perscripsimus libris, diuinam scientiam Romanis omnibus intimantes, ut hoc quod quibusdam difficillimum uidebatur propter Latini sermonis angustias, ostensa Romani sermonis licentia, ueris ac manifestis interpretationibus explicarem.</p></div>

<div type="cap" n="1"><head>I.</head>
<p><milestone unit="par" n="1"/> Lunae nos omnis cursus in principiis huius libri explicaturos esse promisimus et quid qua ratione decernat; omnis enim substantia humani corporis ad istius pertinet numinis potestatem. Nam posteaquam perfectum hominem uitalis aura susceperit et posteaquam se corpori spiritus diuinae mentis infuderit, compositi corporis formam pro qualitate cursus sui Luna sustentat; unde cursus eius prudenti debemus inquisitione colligere, ut totam possimus substantiam humani corporis explicare. <milestone unit="par" n="2"/> Aliter enim natura hominis constare non poterit, nisi corpus eius ad uitae subsidia firmo fuerit praesidio fabricatum; et errant qui putant solam uitae et spiritus rationem in omnibus genituris esse tractandam, id est horoscopum et MC.; ex his enim locis uitae substantia et spiritus inuenitur; sed nos cum horoscopi parte et cum MC. etiam Lunae cursum sagaci ac sollerti inquisitione debemus partiliter inuenire. </p>
<p><milestone unit="par" n="3"/> Fabricator enim hominis deus, cum animal hoc diuina ac singulari artificii ratione componeret, immortalis animi diuinitatem mortalis ac terreni corporis uinculis obligauit, ut animus <supplied>extrinsecus</supplied> intrinsecusque diffusus et magnae cuiusdam necessitatis obligatus imperio caducam seruientis sibi corporis fragilitatem diuinae potestatis licentia gubernaret. <milestone unit="par" n="4"/> Non habebit ergo animus integrum receptaculum nec se poterit circumfusus adnectere nec diuinitatis suae explicare substantiam, nisi corpus ad susceptionem animi integra et incorrupta fuerit compagine roboratum, ut animus et corpus pari necessitatis ratione coniuncti et inuicem se propriae naturae potestatibus ac uiribus sustinentes, hominem diuina ac terrena coniunctionis societate compositum integra specie ac forma perfecti operis explicarent. </p>
<p><milestone unit="par" n="5"/> Quare scire debemus quod corpus hominis Luna susceperit et quod Lunae sit potestatibus deputatum; nam et crescentis Lunae augmenta in corporibus nostris et deficientis luminis damna sentimus. Medullae enim humani corporis, cum Luna creuerit, crescunt; cum uero inanescere coeperit destituta luminibus, tenuati corporis fatigatione languescunt; sed et humanum corpus, Luna deficiente, arescit, et rursus crescentis Lunae complementis sollemnibus inundatur. <milestone unit="par" n="6"/> Sic omnis substantia terreni corporis istius numinis prouidentia gubernatur. In posterioribus enim caeli regionibus collocata et terrae imperium ex uicinitate sortita, omnia corpora, quae inspiratione diuinae mentis animantur, cursus sui multiplici uarietate sustentat, et per signa omnia festina celeritate discurrens, et omnibus stellis adsiduis se coniunctionibus socians; ex contrariis mixturis et ex disparibus elementis integra compositi operis substantia mutuata, omnia animantium corpora et concepta procreat et generata dissoluit. </p>
<p><milestone unit="par" n="7"/> Laborandum itaque et, in omni geniturae substantia, ista <supplied>pars</supplied> magno opere requirenda in qua est Luna constituta; quanto enim Luna uelocibus se agitationibus transfert et quanto se stellis omnibus celeri festinatione coniungit, tanto nos cursus eius diligenti debemus contemplatione colligere. Nam et primus dies et tertius eadem simili ratione decernit, septimus etiam et undecimus per Lunam totius uitae substantiam monstrat. <milestone unit="par" n="8"/> Sed et geniturae Dominus et uitae Dator ex Lunae coniunctionibus inuenitur, dies etiam ultimus uitae ex Lunae rationibus discitur. Sed et temporum Dominum, quem Graeci chronocratorem uocant, cum Sole nobis Luna demonstrat; nam in nocturnis genituris initium ac dominium ipsa suscipit temporum, in diurnis uero genituris Sol; quod quale sit uel ubi proficiat, in libris posterioribus explicamus. </p>
<p><milestone unit="par" n="9"/> Lunae plurimas species ac formas esse <supplied>in</supplied> institutionis libro diximus, sed et nunc has easdem breuiter explicamus; omnia enim quae difficiliora sunt debemus frequentius intimare, ut istas difficultates crebro tractatu facilius adsequamur. <milestone unit="par" n="10"/> Est itaque Luna aut synodica aut plena, aut dichotomos, aut menoides aut amficyrtos, et per has mutata formas cursum menstrui luminis complet. Haec itaque luminis eius uel augmenta uel damna et diuersarum formarum mutabiles species, et primo natalis die tractantes genituram et tertio rursus die diligenter debemus inspicere, et quibus se coniungat, et a quibus defluat et recedat; et quatenus se post primam coniunctionem secundis coniunctionibus societ; quibus etiam per uentum se coniungat, quando per altum feratur; quas stellas trigonica, quas quadrata, quas diametra radiatione respiciat; quando et ad quas stellas plena feratur <supplied>uel</supplied> minuta luminibus, qualiter conditionis suae stellis iungatur; quando, in eadem parte posita, synodica se copulatione coniungat; quando eam in isdem partibus collocatam Sol orbe suo rapiat et abscondat, ut, sic exploratis omnibus atque tractatis, in genituris hominum plenam pronuntiandi scientiam consequamur.</p></div>

<div type="cap" n="2"><head>II. LVNA AD SATVRNVM</head>
<p><milestone unit="par" n="1"/> Si se Luna Saturni applicauerit stellae et, crescens lumine, ista se Saturno societate coniungat, uel sic ad Saturnum feratur, matri uiduitatem et mulieri oculorum adsiduos dolores decernit, ipsos facit in templorum conuersationibus detineri et patrimonium eorum uariis lacerationibus dissipat; sed rursus, procedenti temporis cursu, proprio labore aliam sibi facit patrimonii substantiam quaerere. <milestone unit="par" n="2"/> Si uero deficiens et minuta lumine Saturno iungatur, parentes faciet aut degeneres aut seruos aut miserae infelicitatis squalore demersos; quorumdam autem matres aut debilitatas perimit aut certe facit biothanatas interire, ipsis in annis minoribus constitutis, sed et ipsos facit aut uitiosos debiles aut oligochronios aut malo quodam exitu intereuntes, praesertim si, in ista coniunctione, in necessariis geniturae locis fuerit inuenta, id est si <del>in</del> horoscopo partili radiatione iungatur.</p></div>
<div type="cap" n="3"><head>III. LVNA AD IOVEM</head>
<p><milestone unit="par" n="1"/> Si Luna se Iouis applicauerit stellae et, crescens lumine, ista se societate coniunxerit uel ad Iouem feratur, faciet felices, gloriosos, diuites, multorum et magnorum fundamentorum et latissimarum possessionum dominos; sed sic habentes Lunam etiam futura praedicunt, aut propria animi diuinitate, aut deorum monitu, aut ex oraculis, aut artis cuiusdam uenerabili disciplina. Si tamen in ista coniunctione Lunam positam de quadrato uel de diametro Martis stella <del>non</del> uiderit, minuuntur haec omnia, cum maximo uitae discrimine. <milestone unit="par" n="2"/> Si uero in ista coniunctione fuerit minuta luminibus, faciet adoptari uel expositos antea postea parentibus reddi, per semetipsos sibi patrimonia quaerentes, et reddit tales qui, gradatim et processu temporis, crescant, et qui habeant alicuius gloriae potestatem; sed haec tunc complentur, si sic Lunam positam uel crescentem uel minutam Mars de diametro uel de quadrato non uiderit. <milestone unit="par" n="3"/> Quodsi sic Lunam positam Mars ista qua diximus radiatione respexerit, faciet expositos sempiterno seruitutis onere deprimi aut ab ancilla matre aut a debili faciet procreari; aut ipsi certe fiunt parte quadam corporis debiles et misero<del>s</del> infelicitatis onere praegrauati, praesertim si istam coniunctionem Mars in diurna genitura respexerit uel Saturnus in nocturna, sed Saturnus tunc cum minuta deficit Luna.</p></div>

<div type="cap" n="4"><head>IV. LVNA AD MARTEM</head>
<p><milestone unit="par" n="1"/> Si se Luna Martis applicauerit stellae et, crescens lumine, Marti se societate coniunxerit uel ad Martem feratur et sit nocturna genitura, facit calidos, periculosos, uiolentos, sed qui frequentibus soleant rationibus decipi et quorum uita sit maximis periculis mancipata, efficaces tamen et omnia complentes, aut armis dedicatos aut athleticis certaminibus deputatos, praesertim si in primis geniturae locis fuerint constituti; erunt tamen uitio laborantes. Matres uero eorum aut debilitatas ante perimit aut facit biothanatas interire. <milestone unit="par" n="2"/> Si uero diurna fuerit genitura et sic se Marti Luna coniunxerit, omni faciet parte corporis debiles aut parte corporis amputatos; aliorum oculis nocet, aliorum stomachum latentium uitiorum continuatione <del>Luna</del> debilitat, quosdam oligochronios, biothanatos facit. Sed haec omnia secundum propriam naturam singulorum signorum facit atque decernit; et, secundum cardinum diuersos situs, et secundum anaforas cardinum, et secundum ea signa quae aliena esse ab horoscopi societatibus diximus, decretorum diuersa uarietas inuenitur. <milestone unit="par" n="3"/> In his enim signis quae aliena esse a societate horoscopi diximus, id est in sexto ab horoscopo uel in duodecimo loco, si crescens lumine Luna se Marti coniunxerit, matrimonium minuit, parentes separat et, interemptis parentibus, orbitatis faciet miseriis fatigari; aliorum corpus ferri laceratione conciditur, aliis talia nascuntur uulnera, ut nulla re alia nisi ignitis sanari cauteriis possint. Largitur autem artes quae aut ignem tractent semper aut ferrum; alios milites faciet, sed qui sempiterno onere militiae deterantur. In quinto uero loco uel in undecimo ab horoscopo, uel in secundo uel in octauo loco, uel in ipso horoscopo constituta, si per diem ad Martem Luna feratur, uitia laterum et paruum uitae spatium decernit et biothanatos facit. <milestone unit="par" n="4"/> Si uero fuerit nocturna genitura et minuta luminibus feratur ad Martem, in his scilicet in quibus diximus locis, magnos, potentes, terribiles, efficaces faciet, qui maximas ciuitates potestatis alicuius licentia subiugent, praesertim si in primis cardinibus geniturae sic fuerit inuenta. <milestone unit="par" n="5"/> Si uero per diem <supplied>in</supplied> principalibus geniturae locis sic fuerit inuenta, paternam substantiam dissipat, sed et parentes ipsos debilitat aut biothanata morte perimit; artifices tamen publicos aut milites faciet, sed ualitudinibus aut uitiis implicatos, aut frequenter maxima pericula et uiolentae mortis decernit exitium.</p></div>

<div type="cap" n="5"><head>V. LVNA AD SOLEM</head>
<p>Si Luna feratur ad Solem et ei se partili radiatione coniungat, in qualicumque schemate, faciet periculosos, miseros, deiectos, ac miseris facultatibus et <supplied>in</supplied> omni uita humili conuersationis deiectione prostratos. Interdum facit spasticos et qui adsiduis ualitudinem uitiis contrahantur; alios facit caducos, aliis alienationis decernit incommoda, aliis plerumque decernit insanias.</p></div>

<div type="cap" n="6"><head>VI. LVNA AD VENEREM</head>
<p><milestone unit="par" n="1"/> Si Luna feratur ad Venerem et Venus partiliter radios Lunae uenientis exceperit, si <del>se</del> crescens Luna coniunctioni se Veneris applicauerit, faciet parentes nobiles et maximae potestatis potentia subleuatos; sed eis qui nati fuerint, a parentum adfectibus separatis, cito onus miserae orbitatis indicit. Erunt sane noti semper et nobiles, et qui semper in omni actu proficiant et qui omnia quae desiderant facile consequantur, et qui potentiae maximis honoribus fulgeant, pleni uenustatis et gratiae, sed omnia incrementa processu temporis consequentur. <milestone unit="par" n="2"/> Si uero Luna deficiens sic feratur ad Venerem, magnos actus, honores maximos et magnae potestatis decernit insignia, et quibus a parentibus, et a prima aetate, magna felicitatis conferantur augmenta; sed hos facit adsiduis infamari rumoribus <supplied><gap/></supplied> appetatur. <milestone unit="par" n="3"/> Sed semper Luna, in omni orbis sui figuratione, si feratur ad Venerem, faciet praeposteris amorum uitiis implicatos et qui ob hoc adsiduis pulsentur infamiis, impuros, libidinosos et circa amores mulierum immodica semper cupiditate flagrantes, et quos ad nefarios coitus incesta cupiditas semper incendat; aut enim sorores suas semper stuprant, aut sororum filias, aut uxores filiorum, aut uxores priuignorum, aut cum nouercis suis coeunt, aut concubinas patrum latenti cupiditate corrumpunt, aut patruis similis per illos irrogatur iniuria, praesertim si istam coniunctionem Mars de diametro respexerit. Nam si sit diurna genitura et Luna, in cardinibus geniturae posita, sic feratur ad Venerem, Mars uero in Occasu uel in MC. fuerit inuentus, ob haec facinora quae diximus, gladio faciet interire. <milestone unit="par" n="4"/> Si uero in mulieris genitura sic Luna feratur ad Venerem, erit inuido stridore semper impatiens, et quae ad promiscuas libidines prauis cupiditatibus erigatur, et quae incestarum et illicitarum cupidinum uota  concipiat, et impuris semper libidinum cupiditatibus aestuet. Aut enim cum fratribus aut cum filiis coit, aut cum filiis fratrum aut patruis suis; aut illecebris suis captos ad genialis iniuriam tori priuignos praepostero adducit cupiditatis ardore, aut adfines suos sibi stupro cognitos iungit. Alias uiragines facit, praesertim si, in tropicis uel in erraticis signis uel in duplicibus uel in squamosis Venere constituta, sic ad eam Luna, sicut diximus, pergat, ipsa quoque in signis similibus constitutea <milestone unit="par" n="5"/> Sed haec fortiori concitantur ardore, si istum cursum Lunae Mars uel Saturnus quadrata uel diametra radiatione respexerit, uel si Venerem isdem coeperit radiationibus intueri. Fortiora haec autem erunt mala, si Venerem et Lunam, in Saturni uel Martis domo sic, sicut diximus, constitutas, sine oportuno testimonio Iouis, Mars uel Saturnus quadrata uel diametra radiatione respexerit.</p></div>

<div type="cap" n="7"><head>VII. LVNA AD MERCVRIVM</head>
<p><milestone unit="par" n="1"/> Si Luna ad Mercurium feratur et ei se cursus sui radiatione coniungat et sit plena luminibus, faciet cordatos, ingeniosos, oratores summa eloquentiae nobilitate fulgentes, praesertim si Mercurius in oportunis geniturae locis constitutus in signis suis uel in partibus suis fuerit inuentus et eum Iuppiter trigonica radiatione respexerit; tunc enim litterarum merito et eloquentiae splendore maxima illis conferuntur insignia. Hi enim populi leues animos et turbulentis seditionibus concitatos eloquentiae suae potestate compescunt, et furentes animos et perditi furoris indignationibus concitatos orationis suae possunt licentia mitigare; scibunt computos, scibunt musicam, palaestricam semper exercebunt et caelestium ac diuinarum disputationum secreta cognoscunt; ex quibus occasionibus gloriae substantia et maximus illis decernitur principatus. <milestone unit="par" n="2"/> Si uero ad Mercurium sic positum <supplied>cum</supplied> tali testimonio Iouis feratur Luna, faciet rationibus praeponi fisci semper aut populi, uel certe tales reddit quibus res deposita uel a peregrinis nationibus credatur; faciet etiam his pecuniarum actus adsiduis conuersationibus credi. <milestone unit="par" n="3"/> Si uero deficiens Luna ad Mercurium feratur, faciet malignos, malitiosos, sceleratos, instabiles cupiditatibus, errore dubios, et qui omnia consilia multiplicent et erratica semper dubitatione suspendant, et qui actus suos adsidua commutatione conuertant, et qui res sibi creditas abnegent uel absconsas publicare desiderent, et qui commissa sibi consilia public<del>ent h</del>is delationibus deferant, impostores malitiosa semper cupiditate fallentes aut qui cum effractoribus aut cum furibus conscientiam iungant, uel certe ipsi erunt fures aut effractores; erunt sane corpore debiles, languidi, uitiosi, et quos semper malitiosis humoribus aegritudo comparata debilitet.</p></div>

<div type="cap" n="8"><head>VIII. LVNA SI AD NVLLVM FERATVR</head>
<p><milestone unit="par" n="1"/> Si uero Luna sic fuerit collocata ut ad nullum feratur nec alicui se stellae propria radiatione coniungat nec cardines beniuolum sidus obsideat, faciet pauperes, deiectos, et qui ab omnibus sint necessariis destituti, et quibus cotidianae uitae subsidia denegentur, et qui ad sustinendam uitam semper aliena praesidia desiderent et qui paupertatis angustiam misera mendicatione sustentent; erunt autem a parentibus in infinitum inferiores, corpus uero eorum debile, languidum et adsidua macie confectum. Impugnabuntur malignis humoribus et adsiduo tumore uulnerum fatigantur; sed illis intra cutem malignus humor semper illabitur articulis obligatus, praesertim si, per uacuum currens quam Graeci <hi rend="italic">cenodromon</hi> dicunt, a Saturno uel Marte, quadrata uel diametra radiatione pulsetur, uel si, per uacuum currens tertio natalis die, a Marte uel Saturno eadem qua diximus fuerit radiatione pulsata, uel si maliuolae in cardinibus fuerint constitutae. <milestone unit="par" n="2"/> Verum si sic currens, id est per uacuum, beniuolarum stellarum fuerit radiatione conuenta, in prima aetate uacuos faciet semper et nudos, sed adsiduis facit laboribus fatigari et miserarium adsiduis rationibus quatit, maximis sudoribus et maximis laboribus praesidia quaerentes; et cum eos uicinos felicitatibus fecerit, a summo gradu caduca rursus facit deiectione delabi et interdum usque ad summum perductos non patitur plenam apprehendere felicitatem. Per uacua enim signa cursus suos dirigens primam aetatem facit miseris ac uariis infortuniorum casibus implicari. Sed, cum animum et corpus graui infortuniorum continuatione quassauerit, et multis iuuentutem periculis fregerit, et hac atque illac misera peregrinatione pertraxerit, tunc multorum bonorum et maximae felicitatis decernit augmenta, ut, quantum primae aetati fuerit infortuniis derogatum, tantum posteriori felicitatis conferatur. <milestone unit="par" n="3"/> Si uero, per uacuum currens, Saturno se postea uel Marti coniunxerit, infelices, lunaticos, caducos faciet et qui, <supplied>a</supplied> prima aetate usque ad nouissimam, uario infelicitatis genere deprimantur; faciet pauperes, miseros, destitutos, et quorum corpus sit <supplied>pannis</supplied> male pendentibus nudum, custodes sepulchrorum aut qui perpetui carceris poena cludantur.</p></div>

<div type="cap" n=""><head>IX.</head>
<p><milestone unit="par" n="1"/> Explicatis coniunctionibus Lunae et diligenti significatione monstratis, ad aliam interpretationem transferatur oratio, ipsius scilicet Lunae, ne quid a nobis in tam subtilibus disputationibus praetermissum esse uideatur, praesertim cum tuta uitae substantia ex istius numinis cursibus colligatur. </p>
<p><milestone unit="par" n="2"/> <hi rend="bold"><supplied>A Saturno Luna ad Iouem.</supplied></hi> A Saturno defluens Luna si se Iouis stellae coniunxerit uel ad Iouem feratur, si crescens isti fuerit societati coniuncta, faciet locupletes, diuites, copiosos, claros, nobiles, magnis populis uel magnis ciuitatibus praepositos; aliis hereditates maximas, aliis thesauros, aliis maxima dona largitur. <milestone unit="par" n="3"/> Si uero fuerit minuta luminibus, nihil tale decernit, sed facit procuratores, curatores, aut quibus priuatarum rerum tuitio credatur et qui peregrinis negotiationibus immorentur, aut gubernatores aut naucleros aut uectigalium conductores reddit, et quorum actus circa aquam ius conductionis exerceant, ut ex istis actibus parua illis substantia conferatur. </p>
<p><milestone unit="par" n="4"/> <hi rend="bold">A Saturno Luna ad Martem.</hi> Si, a Saturno defluens, Luna ad Martem se iungat plena luminibus, ualitudines et uitia decernit et prima iuuentute faciet interire; si uero minuta luminibus, matri longae ac maximae aegritudinis tormenta decernit et quibusdam eam facit uitiis obligari, sed et malae mortis eidem matri discrimen impingitur, ut adsidue uomens sanguinem pereat; et ipsos facit qui nati fuerint miserae orbitatis languoribus fatigari aut parentes eorum perpetua dissensione dissociari. </p>
<p><milestone unit="par" n="5"/> Sed et paternam et maternam substantiam uaria laceratione dilapidat, et adsidua ferri illis uulnera inficit, et tales decernit aegritudines ut curae gratia medela illis cauteriorum adustionibus conferatur; facit etiam absconsarum partium adsiduos dolores aut longae aegritudinis labore demersos uitae munus implere, aut facit biothanatos uariis generibus interire; aut enim submersi fluentibus, aut incensi depereunt, aut laqueo se suspendunt, aut gladio se extingunt. </p>
<p><milestone unit="par" n="6"/> <hi rend="bold">A Saturno Luna ad Solem.</hi> Si, a Saturno defluens, Luna feratur ad Solem, maxima infortunia et maximas decernit calamitates; faciet enim insanos, lunaticos, caducos, hydropicos, elefantiacos; sed haec infortunia pertinaci adsiduitate perpetuat, ut usque ad ultimum diem uitae istis calamitatis laqueis implicetur. </p>
<p><milestone unit="par" n="7"/> <hi rend="bold">A Saturno Luna ad Venerem.</hi> Si, a Saturno defluens, Luna Veneris se stellae coniungat, si crescens lumine fuerit, faciet magnos, nobiles et potentes, felices, locupletes et diuites, et magnae quidem potestatis, saeuos, libidinosos et qui ex istis graui pulsentur infamia. Si, uero fuerit minuta luminibus, prauas amorum decernit illecebras, aut impuris aut impudicis facit libidinibus implicari, aut turpes actus adsidua continuatione decernit; sed nihilominus facit hos eosdem quaerentes et habentes maximas substantiae facultates, et quibus, pecuniarum praesidio, et felicitas et potestas maxima comparetur. </p>
<p><milestone unit="par" n="8"/> <hi rend="bold">A Saturno Luna ad Mercurium.</hi> Si, a Saturno defluens, Luna Mercurii se stellae coniunxerit et sit crescens uel plena luminibus, facit obscuros et absconsos et tacitos, secretarum et illicitarum litterarum conscios, aut caelestibus religionibus occupatos, aut peritis computationibus interpretantes siderum cursus. Facit etiam negotiationibus praepositos et liberalium artium publicos magistros, facit oratores eloquentiae splendore fulgentes aut medicos cunctorum testimoniis adornatos. <milestone unit="par" n="9"/> Si uero fuerit minuta luminibus, aut sonum uocis impedit aut aures obtundit, sed et corpus eorum qui sic habuerint misera fatigatione debilitat; facit melancholicos, ictericos, spleneticos, pthisicos, hydropicos, pleumaticos, et angusto meatu cum acerbo doloris incommodo collectum uesicae stringit humorem.</p></div>

<div type="cap" n="10"><head>X.</head>
<p><milestone unit="par" n="1"/> <hi rend="bold">A Ioue Luna ad Martem.</hi> Si, a Ioue defluens, Luna feratur ad Martem et sit nocturna genitura, et crescens Luna sic Martis societati iungatur, facit magnos, potentes, ciuitates uel regiones maximas suis uiribus optinentes, sed cum sollicitudinibus et cum periculis istius decernit potentiae potestatem. Non erunt tamen hii sine uitio aut ualitudine, sed existunt tales qui facile cuncta patiantur, praesertim si in principalibus geniturae locis Mars fuerit inuentus; quodsi, in deiectis locis Marte constituto, sic ad eum Luna feratur, ignitas artes decernit, sed ipsos facit humiles et abiectos, et ualitudines et uitia et malae mortis discrimina frequenti ratione decernit. <milestone unit="par" n="2"/> Si uero per diem Luna a Ioue defluat crescens et stellae se Martis adsociet, faciet expositos, seruos, misero onere mendicitatis oppressos, uitiis ac ualitudinibus implicatos et quorum seruitus captiuitati sit similis et qui uitam uiolenta morte deperdant. <milestone unit="par" n="3"/> Si uero Luna deficiens, in nocturna genitura, a Ioue defluens feratur ad Martem, primos, claros faciet; et si Mars in principalibus geniturae locis fuerit inuentus et Luna, minuta luminibus, in nocturna genitura, a Ioue defluens feratur ad Martem, faciet iudices, duces et quibus summum potestatis credatur imperium. Quodsi in deiectis geniturae locis Mars fuerit inuentus et si, sicut diximus, ad eum feratur Luna, faciet milites athletas, aut qui ex igni et ferro quaerant sibi uitae subsidia, aut medicos, chirurgos facit. <milestone unit="par" n="4"/> Si uero per diem deficiens Luna et a Ioue defluens feratur ad Martem, paternum ac maternum patrimonium dissipat et parentes in prima aetate eius perimit et onus extremae mendicitatis imponit; aliis uitium acerbi doloris infligit; facit interdum seruos, interdum captiuos, plerumque biothanatos, praesertim si, sic currente Luna, Mars in cardinibus geniturae fuerit inuentus uel si in anaforis uel cataforis; tunc enim, quae diximus, <supplied><gap/></supplied> cum in his locis constituto Marti Luna ista se societate coniunxerit. </p>
<p><milestone unit="par" n="5"/> <hi rend="bold">A Ioue Luna ad Solem.</hi> Si a Ioue Luna defluens feratur ad Solem, paternum ac maternum patrimonium uaria laceratione dilapidat et ipsos a parentibus alienat aut in longinqua peregrinatione constituit, alios exules, alios fugitiuos facit, aliis seruitutem inhonestae captiuitatis imponit, praesertim si in Saturni uel Martis domo Sol uel Luna fuerit inuenta. </p>
<p><milestone unit="par" n="6"/> <hi rend="bold">A Ioue Luna ad Venerem.</hi> Si, a Ioue defluens, Luna feratur ad Venerem, quodsi sit crescens uel plena luminibus, faciet parentes nobili potestatis auctoritate praefulgidos et qui maximam fuerint potentiam consecuti; sed alienari a suis tunc qui natus fuerit cogit et cito eum orbum a parentibus facit; sed nihilominus etiam ipsi potentiam, gloriam nobilitatemque decernit; sed haec omnia processu largitur aetatis et ab uxoribus maxima felicitatis decernit augmenta. Facit etiam ipsos uenustos, gratos, lepidos, et quibus ex gratia uel uenustate potestas maxima comparetur. <milestone unit="par" n="7"/> Si uero, a Ioue defluens, ad Venerem feratur, minuta luminibus, et sit in principalibus uel in necessariis geniturae locis, infinita felicitatis incrementa decernit, et erit nimium felix, in cuiuscumque genitura sic fuerit inuenta; decernit enim honores, potentias, fasces, praetextas et magnificae potestatis insignia, et quibus a parentibus hoc dignitatis meritum conferatur, et in primo aetatis gradu positis potentissimae dignitatis ornamenta decernit, et <supplied>ab</supplied> uxore et mulieribus diuitiarum et felicitatis facit incrementa conferri. </p>
<p><milestone unit="par" n="8"/> <hi rend="bold">A Ioue Luna ad Mercurium.</hi> Si, a Ioue defluens, Luna ad Mercurium feratur, plena luminibus, facit criticos, id est bono iudicio, bonos, benignos, gloriosos; erunt enim aut exactores fiscalium praestationum aut religionibus praepositi aut iuris interpretes; ex quibus occasionibus maxima illis felicitas et diuitiae maximae conferuntur, ut ipsa felicitas per omnia uitae spatia perseueret. <milestone unit="par" n="9"/> Si uero minuta lumine a Ioue defluens feratur ad Mercurium, ex litteris uel ex disciplina aliqua aut ex horreis et ex negotiationibus faciet uitae substantiam uel subsidia quaerentes; quidam hereditates aliquas consequuntur, alii <supplied><gap/></supplied> inuenient, alii commendatas sibi res abnegant, ut ex ista perfidia patrimonii sibi praesidia comparent. </p>
<p><milestone unit="par" n="10"/> <hi rend="bold">A Ioue Luna ad Saturnum.</hi> Si a Ioue defluens Luna ad Saturnum feratur, et sit crescens uel plena luminibus, faciet ab extraneis adoptari uel ipsos alienae subolis patres aut minorum tutores uel procuratores facit; alii expositos uel subtractos filios post multum temporis spatium inuenire coguntur. Erunt aquosis semper atque humidis actibus implicati aut adsiduis peregrinationibus errantes aut peregrinarum mercium gratia nauigantes, ut ex ista conuersatione uitae illis praesidia quaerantur. <milestone unit="par" n="11"/> Si uero minuta luminibus a Ioue defluens ad Saturnum feratur, aut exponi faciet aut onus seruitutis imponit aut infortunium miserae captiuitatis indicit aut alia uitia aut ualitudines facit, ut omnis uita eorum, graui doloris acerbitate confecta, cito finem miserae mortis incurrat. Quodsi nocturna genitura fuerit et Luna minuta luminibus, a Ioue defluens, ad Saturnum feratur, facit quolibet genere biothanatos interire.</p></div>

<div type="cap" n="11"><head>XI.</head>
 <p><milestone unit="par" n="1"/> <hi rend="bold">A Marte Luna ad Solem.</hi> A Marte defluens Luna si feratur ad Solem, maxima uitia ualitudinesque decernit, et breuitatem temporis tribuit, et facit biothanatos interire et generaliter maxima infelicitatis decernit incommoda. Quosdam uero sic posita facit in extraneis et in peregrinis finibus interire. </p>
<p><milestone unit="par" n="2"/> <hi rend="bold">A Marte Luna ad Venerem.</hi> Si, a Marte defluens, Luna feratur ad Venerem et sit crescens uel plena luminibus, facit adulteros, libidinosos, amatores et uenereis semper cupiditatibus deditos, frequentibus periculorum casibus implicatos; exercebunt autem artes aut pigmentorum et aromatum aut lapidum et margaritarum, et fiunt frequenter ex ista Lunae societate tinctores; metalli etiam cuiusdam commercia tractabunt et fiunt, pro signorum uel locorum qualitate, caupones, ut ea quae ad uictum et potum sunt necessaria famosis et publicis mercimoniis praeparent. <milestone unit="par" n="3"/> Si uero, a Marte defluens, Luna, minuta lumine sic feratur ad Venerem, efficaces, beatos felicesque faciet, sed diuites; hi sane mulieres sollicitabunt, et auferent locupletes, sed <del>in</del> alieni uiri uxores, ex quibus comparabuntur illis maxima felicitatis insignia; nam per has mulieres honestantur maximo dignitatis ornatu, praesertim si sit nocturna genitura. <supplied>Si uero diurna fuerit genitura</supplied>, faciet laboriosos et uariis operibus inhaerentes et qui, ob res uenereas, frequenti pulsentur infamia, et quos semper promiscuae libidinis uota sollicitent. </p>
<p><milestone unit="par" n="4"/> <hi rend="bold">A Marte Luna ad Mercurium.</hi> Si, a Marte defluens, Luna ad Mercurium feratur, plena lumine, in nocturna genitura, milites faciet et athletas, gloriosos interdum, alios publicis et gloriosos officiis praeponi, sed erunt maligni, malitiosi, et quorum cupiditas ad omne facinus per dies singulos crescat; erunt enim aut carnifices aut spiculatores et quibus deferendi licentiam publica committat auctoritas. Si uero per diem ista se Luna societate coniungat et sit plena lumine, decernit miserae damnationis incommoda, ut sententia iudicis depugnare cogantur et fiant ex ista damnatione biothanati. <milestone unit="par" n="5"/> Si uero minuta lumine, in diurna genitura, a Marte defluens ad Mercurium feratur, in infinitum et immensum decernit cupiditates; facit enim grassatores, latrones, sed qui in isto deprehensi facinore seuera iudicantis animaduersione plectantur; alii premuntur cadentium ruina tectorum; alios a rectae uitae cursu mutat insania. Si uero fuerit nocturna genitura, faciet carceris praepositos custodiarumque custodes et qui ex hoc officio patrimonii sui substantiam comparent; erunt sane amatores nauium et athletarum et qui quadrupedia animalia adsiduis officiis prosequantur. Habebunt sane uitia et adsiduis periculorum incommodis deteruntur. </p>
<p><milestone unit="par" n="6"/> <hi rend="bold">A Marte Luna ad Saturnum.</hi> Si, a Marte defluens, Luna plena uel crescens ad Saturnum feratur, facit tardos, pigros, et qui ad nullos actus possint proficere et qui nihil ex his quae desiderant consequantur. Matrem uero, aut uiduam reddit aut uitiis aut ualitudinibus implicatam, sed hanc eamdem malae mortis fine perimit; ipsorum patrimonium adsiduis lacerationibus dissipat, facit eos uariis uitiis implicari. <milestone unit="par" n="7"/> Si uero deficiens lumine, a Marte defluens, ad Saturnum feratur, fames, aegritudines ualitudinesque decernit; facit, lunaticos, aemorroicos, claudos, paralyticos, gibberosos; oligochronios aut, si nihil horum fuerit, facit biothanatos. Quorumdam uero matres aut patres, pro signorum qualitate, aut uitiis oppressos ante perimit, aut facit biothanatos interire. </p>
<p><milestone unit="par" n="8"/> <hi rend="bold">A Marte Luna ad Iouem.</hi> Si, a Marte defluens, Luna, plena uel crescens lumine, ad Iouem feratur, in oportunis geniturae locis, facit duces ducentes exercitum, potentes, imperiosos, et qui sint omni ratione terribiles et qui prouincias ciuitatesque potentiae suae potestate possideant. Erunt sane diuites, locupletes, pecuniosi, et qui omnia quaeque uolunt facillimis rationibus consequantur, et qui sint in omni certaminum conflictatione uictores. <milestone unit="par" n="9"/> Si uero sit minuta lumine et sic a Marte defluens ad Iouem feratur, faciet publicis quibusdam certaminibus destinatos, sed qui semper praeconio bonitatis ornentur; aut gloriosos milites facit et his adsidua felicitatis incrementa decernit et hos eosdem crebris honorum promotionibus <supplied>fama ornat quae</supplied> late patet et uariis facit generibus gloriosos; latentia tamen uitia infligit et frequentibus faciet ualitudinibus implicari.</p></div>

<div type="cap" n=""><head>XII.</head>
<p><milestone unit="par" n="1"/> <hi rend="bold">A Sole Luna ad Venerem.</hi> Si, a Sole defluens, Luna feratur ad Venerem et sit diurna genitura, faciet steriles et qui sobolem generare non possint, et qui difficile coniugalibus copulentur adfectibus; aut enim steriles aut anus aut ancillas et ipsas nihilo minus steriles uxores ducunt, aut puerorum turpes ac miseros coitus sectantur, ex qua causa filiorum illis soboles in perpetuum denegetur. Erunt sane praeposteris amorum uitiis obligati aut impuris aut turpibus cupiditatibus dediti, seruilibus semper studiis et seruilibus actibus occupati, facultates nimias comparantes et per semetipsos uitae sibi subsidia maxima quaerentes, et qui felicitatis augmenta processu temporis consequantur. <milestone unit="par" n="2"/> Si uero per noctem, a Sole defluens, feratur ad Venerem, multas decernit uxores, facit communes, gratos, acceptos et magnos actus et magnas decernit facultates; erunt nobiles, gloriae splendore fulgentes. Facit autem imperiosos, potentes, diuites, et quibus maxima felicitas conferatur, praesertim si nullum <del>d</del>eorum Saturnus quadrata uel diametra radiatione pulsauerit. Tunc autem haec felicitas et hii honores decernuntur, si in necessariis geniturae locis fuerit ista coniunctio. </p>
<p><milestone unit="par" n="3"/> <hi rend="bold">A Sole Luna ad Mercurium.</hi> Si a Sole defluens Luna ad Mercurium feratur et sit diurna genitura, facit in uita et actibus periculosos, et moribus malis, et sacrilego semper errore praeposteros, et diuinitatem negantes; sed hii tamen etiam commendatas res sibi abnegant. <milestone unit="par" n="4"/> Si uero per noctem, a Sole defluens, Luna ad Mercurium feratur, facit publicanos uel tabelliones, et qui litteris quaerant uitae subsidia; erunt tamen ex studio in suis ciuitatibus ornati et qui omnibus eiusdem negotii uiris cunctorum iudiciis praeferantur. Frequenter tamen, si eos Iuppiter trigonica radiatione respexerit, curam ciuitatis tuitionemque suscipiunt. Erunt autem difficilium litterarum aut sophiae cuiusdam inuentores aut caelestibus religionibus dediti, et quibus diuinitatis secreta credantur, aut absconsarum aut illicitarum litterarum actibus inhaerescunt; alii absconsas res inueniunt, aliis confertur hereditas, si tamen alieni ab his fuerint Mars pariter et Saturnus. </p>
<p><milestone unit="par" n="5"/> <hi rend="bold">A Sole Luna ad Saturnum.</hi> <supplied>Si a Sole defluens Luna ad Saturnum</supplied> feratur et sit diurna genitura, patrimonium dissipat, parentes diuidit et ipsis miserae orbitatis indicit incommoda; sed, processu temporis, ipsis maximam decernit substantiam facultatum et magnarum felicitatum tribuit augmenta et multorum fundamentorum dominia largitur. <milestone unit="par" n="6"/> Si uero per noctem, <supplied>a Sole</supplied> defluens, Luna ad Saturnum feratur, orbitates decernit et patrimonia minuit et malarum peregrinitatum decernit incommoda; facit etiam grauia uitia et graues ualitudines, aut periculorum grauium et uiolentorum facit casibus implicari. </p>
<p><milestone unit="par" n="7"/> <hi rend="bold">A Sole Luna ad Iouem.</hi> Si, a Sole defluens, Luna feratur ad Iouem, et sit diurna genitura, a parentibus fortunae et felicitatis largitur insignia; quidam regiones aut ciuitates maximas obtinebunt, erunt tamen ultra modum beneficio felicitatis ornati. <milestone unit="par" n="8"/> Si uero per noctem, a Sole defluens, ad Iouem feratur, faciet per semetipsos sibi facultatum substantiam comparantes et qui sint adsiduis peregrinationibus dediti; sed hos in prima iuuentute decipit et, cum fuerint eorum prouectae temporis aetates, glorias, commendationes, bonitates et idoneas decernit subsidii facultates. </p>
<p><milestone unit="par" n="9"/> <hi rend="bold">A Sole Luna ad Martem.</hi> A Sole defluens Luna si feratur ad Martem, et sit diurna genitura, parentes eius celeri morte prosternit, ut sic ipse orbitatis onere deprimatur. Pereunt autem parentes ex ista coniunctione frequenter biothanati; et ipsis qui nati fuerint decernit uitiosas luminum caecitates, aut facit eos amputata parte corporis debiles, aut in prima eos perimit aetate, uel, si nihil horum fecerit, facit biothanatos interire. <milestone unit="par" n="10"/> Si uero per noctem, a Sole defluens, Luna feratur ad Martem, facit uiolentos, crudeles, et qui periculosa semper facinora committant, aut facit uitiis et ualitudinibus implicatos. Actus tamen publicos militiamque decernit aut athletas facit gloriosos pariter, praesertim si Mars et Luna in necessariis geniturae locis fuerint inuenti. Si uero in deiectis locis fuerit ista coniunctio sine beniuolae stellae testimonio, patrimonium minuit, orbari a parentibus facit, humilitat uitam, uitia, ualitudines decernit aut certe facit biothanatos interire. Actus uero aut ex igne aut ex ferro aut ex metallo facit, aut tales certe ut sempiterni laboris continuationibus deterantur.</p></div>

<div type="cap" n="13"><head>XIII.</head>
<p><milestone unit="par" n="1"/> <hi rend="bold">A Venere Luna ad Mercurium.</hi> A Venere defluens Luna si ad Mercurium feratur, si sit crescens uel plena luminibus, defensores uel procuratores facit nobilium feminarum, et qui mulierum praesidio ordinem aliquem promotionis accipiant; erunt tamen aut tinctores aut margaritarii aut aromatum inuentores, musici frequenter et medici, aut athletarum principes et magistri, sed libidinosi et adsiduis amorum cupiditatibus subleuati, grati tamen et circa uenerios coitus amabiles. <milestone unit="par" n="2"/> Si uero, a Venere defluens, Luna, minuta lumine, ad Mercurium feratur, uitia, impuritates ualitudinesque decernit; actus uero uarios multiplicesque faciet: aut enim oratores aut tor<supplied>na</supplied>tores aut plastas aut sculptores faciet aut pigmentarios aut colorum repertores aut farmacopolas aut popinarios facit et qui alienarum uoluptatum et delectationum curam sollicitudinemque sustineant. </p>
<p><milestone unit="par" n="3"/> <hi rend="bold">A Venere Luna ad Saturnum.</hi> Si, a Venere defluens, Luna ad Saturnum feratur, si sit crescens aut plena luminibus et sit nocturna genitura, aut prouectae aetatis dabit uxorem, aut publicam mulierem ad consortium tori genialis adducit, aut ex adfinibus aliquam sortitur uxorem, ut praesidio tamen coniugii honoris principem locum et incrementa dignitatis et promotionis insignia consequatur. <milestone unit="par" n="4"/> Si uero, a Venere minuta defluens Luna, in diurna genitura, ad Saturnum feratur, facit passiuis libidinum cupiditatibus natos et uitiosis uoluptatibus deditos, et qui, ex libidinosis actibus, crebra pulsentur infamia; erunt sane turpes, erratici et seruili deiectione miseri, locatores meretricum aut certe lenones. Si uero mulieris sit ista genitura, erit publica meretrix et quae uitae subsidium, in publico constituta loco, pudoris iactura quaerat corpore. <milestone unit="par" n="5"/> Si uero, a Venere defluens, Luna, in nocturna genitura, minuta luminibus ad Saturnum feratur, aut steriles aut eunuchos aut archigallos aut hermafroditos faciet aut certe tales, qui muliebria pati miserae libidinis cogantur ardore; erunt sane oligochronii aut biothanati. <milestone unit="par" n="6"/> Si uero, a Venere defluens, Luna, minuta luminibus, per diem, ad Saturnum feratur, faciet uitiosos et debiles et quos malignus semper humor infestet; circa aquam tamen dabit actus, sed qui miseris laborum continuationibus defatigant. Aut enim ex altis puteis cotidiano opere aquam leuare coguntur <supplied>aut</supplied> iubentur adsidue lacunas cluacasque purgare aut erunt hortulani, sed miseri aut nautae, aut aquarii, aut piscatores, aut urinatores. <milestone unit="par" n="7"/> Sed hos actus signorum frequenter qualitas mutat<del>a</del>; faciet enim bubulcos, armentarios, equ<del>it</del>arios, pastores et qui iumentorum stabula purgare uel mundare iubeantur; sepulchrorum etiam facit plerumque custodes aut certe pollinctores facit, qui sepeliendorum hominum curam cunctorum iudicio consensuque suscipiant. Sed haec pro locorum uel signorum uarietate decernit; de qua uarietate etiam in aliis apotelesmatibus plenissime diximus. </p>
<p><milestone unit="par" n="8"/> <hi rend="bold">A Venere Luna ad Iouem.</hi> Si, a Venere defluens, Luna ad Iouem feratur, faciet magnos, potentes et nobiles, ciuitatibus praepositos; quosdam uero facit praesidio mulierum subleuari; erunt sane grati, uenusti, erunt tamen amatores mulierum et qui, uenustatis gratia, omnia quae desiderant consequantur. <milestone unit="par" n="9"/> Si uero, defluens a Venere, minuta lumine ad Iouem feratur, de muliebribus personis dabit subsidia facultatum et reddit tales, quibus a prima aetate a parentibus felicitatis et gloriae gratiae conferantur; aliis hereditates dabit, alios lucra maxima inuenire compellit aut in templis honorata decernit officia. </p>
<p><milestone unit="par" n="10"/> <hi rend="bold">A Venere Luna ad Martem.</hi> Si, a Venere defluens, Luna ad Martem feratur, in diurna genitura, et sit Luna crescens uel plena luminibus, amoris alicuius instinctu miserae calamitatis decernit exitia et ob hoc graue periculorum discrimen indicit, ut et ad custodiam carceris et ad damnationis <supplied>dis</supplied>crimen accedant et qui propter hoc biothanata morte depereant. Alios faciet exponi, alios subiugari, alios facit misero oneri captiuitatis addici, pro locorum scilicet potestate. <milestone unit="par" n="11"/> Si uero, a Venere defluens, Luna per noctem ad Martem feratur et sit crescens uel plena luminibus, facit artificiosos, uiolentos semper et calidos et qui uitiis et ualitudinibus implicentur. Si uero, a Venere defluens, Luna in nocturna genitura feratur ad Martem, faciet homines terribiles et potentes, qui regiones maximas suis uirtutibus ac potestate subiugent, praesertim si in horoscopo uel in quinto ab horoscopo signo aut Mars fuerit aut Luna. Si in ceteris locis fuerit ista coniunctio, aut artificiosos facit aut athletas aut milites, sed qui adsiduis periculorum casibus implicentur. <milestone unit="par" n="12"/> Si uero, a Venere defluens, minuta lumine, in diurna genitura feratur ad Martem, patrimonium misera laceratione dilapidat et ipsos facit deiecta humilitate miseros et uitia ualitudinesque decernit, alios facit exules, alios in fugam uertit, aliis onus seruitutis imponit, alios in primo uitae cursu perimit. Facit plerumque biothanatos mulierum causa uel propter amoris alicuius illecebras; ob hoc enim insidias pericula damnationesque decernit. </p>
<p><milestone unit="par" n="13"/> <hi rend="bold">A Venere Luna ad Solem.</hi> Si, a Venere defluens, Luna feratur ad Solem, parentes acerba dissensione dissociat aut ipsis onus dirae orbitatis indicit; patrimonii et uitae decernit angustias, impuros facit et qui miseris amorum amplexibus implicentur; sed cum primum iuuentutis tempus exierint, processu temporis augmenta patrimonii et quicquid desiderauerint facile consequuntur.</p></div>

<div type="cap" n="14"><head>XIV.</head>
<p><milestone unit="par" n="1"/> <hi rend="bold">A Mercurio Luna ad Saturnum.</hi> Si, a Mercurio defluens, Luna, plena lumine, ad Saturnum feratur et sit diurna genitura, aut balbos facit semper aut surdos, aut uerba eorum tardo sono uocis impedientur. Habebunt autem actus aut ex rationibus aut ex magisteriis aut ex negotiationibus aut ex peregrinationibus aut ex uerborum interpretationibus, et secreta caelestia semper insinuant; alii aquarum uel carceris custodiarum curam tuitionemque suscipiunt, ut ex istis actibus uitae illis subsidia quaerantur. <milestone unit="par" n="2"/> Si uero per noctem, a Mercurio defluens, Luna plena lumine ad Saturnum feratur, faciet circa aquam semper adsiduis laboribus fatigari: operarios sempiternis laboribus deditos et qui corpus suum ad opus aliquod locare consueuerunt, laturarios humeris ac dorso uitae subsidia quaerentes. Alios in custodia constituit, alios intrudit in carcerem, alios publicis iudiciis opponit; alios damnari, alios squalore carceris et publicarum custodiarum oppressos, sordibus coinquinatos ac deformes faciet interire, praesertim si in maliuolarum stellarum signis fiat ista coniunctio. <milestone unit="par" n="3"/> Si uero, a Mercurio defluens, Luna, minuta lumine, ad Saturnum feratur, faciet mendicos, pauperes, pannis obsitos et miserae egestatis calamitate demersos; alios seruire in templis facit, alios uagari compellit. Facit plerumque lunaticos, aut sacrarum ualitudinum uitia decernit; facit caducos et misera commotione dementes. <milestone unit="par" n="4"/> Si uero, a Mercurio per noctem defluens, Luna, minuta lumine, ad Saturnum feratur, aut exponi facit, aut squalorem miserae seruitutis imponit, aut onus acerbae captiuitatis indicit; etiam maximas ualitudines aut uitia decernit, aut in prima aetate temporis perimit, aut facit aliqua ratione damnari; quodsi nihil horum fuerit, facit biothanatos interire. </p>
<p><milestone unit="par" n="5"/> <hi rend="bold">A Mercurio Luna ad Iouem.</hi> Si, a Mercurio defluens, Luna ad Iouem feratur, faciet magnos, potentes, quibus imperatorum litterae ac secreta credantur, aut qui regias opes regiosque thesauros fideli tuitione custodiant, et qui in regia domo iubendi uel disponendi habeant potestatem; facit plerumque magistros nuntiosque regum, sed et neocoros aut prophetas facit aut principes sacerdotum, ut ex istis honoribus aut ex his occasionibus maxima illis felicitatis conferantur insignia, et ut ex his actibus potentium diuitiarum incrementa conquirant. <milestone unit="par" n="6"/> Si uero, a Mercurio defluens, minuta lumine, Luna ad Iouem feratur, aut rationibus praeponit, aut fenoris negotiationibus facit esse praepositos, aut facit actores et tales quibus publica uel fiscalia instrumenta credantur, aut ponderibus publicis aut fiscalibus facit praeponi aut priuatarum litium iudices facit et ex his actibus maxima facultatum incrementa decernit, sed et felicitatis largitur insignia; aliis hereditates decernit, alios res depositas et absconsas inuenire compellit, apud alios res commendatae remanent et apud eos sine fraudis uitio perseuerant, ut ex istis rebus gloria et substantia illis et magna felicitas comparetur. </p>
<p><milestone unit="par" n="7"/> <hi rend="bold">A Mercurio Luna ad Martem.</hi> A Mercurio defluens Luna si feratur ad Martem, in diurna genitura, et sit Luna crescens uel plena luminibus, faciet irreligiosos, periuros, fallaces et quorum malitia ad omne facinus per dies singulos crescat. Erunt effractores, fures, et qui templa sacrilego furore semper expilent, erunt latrones, homicidae, et ad neces hominum semper armati; sed in his comprehensi facinoribus custodiae uinculis carcerisque traduntur, et gladio seuera iudicis animaduersione plectuntur aut quolibet genere ob haec facinora biothanata morte depereunt. <milestone unit="par" n="8"/> Si uero sit nocturna genitura et, a Mercurio defluens, Luna, plena uel crescens, feratur ad Martem, facit duces ac tribunos militum, sed terribiles et tyrannicis potestatibus subleuatos, uel defensores aut praesides ciuitatum, sed qui numquam in istarum potestatum licentia perseuerent et qui uario genere semper offendant; quorum alii uertuntur in fugam, alii in exilium dantur, alii biothanati intereunt, praesertim si in principalibus geniturae locis Mars et Luna fuerint inuenti. <milestone unit="par" n="9"/> Si uero in deiectis geniturae locis, a Mercurio defluens, Luna, in nocturnis genituris, <del>locis</del> plena lumine, feratur ad Martem, parricidalium scelerum facinora decernit. Aut enim filios suos parricidali perimunt furoris amentia, aut illos ad fraternas neces furor praeposterae cupiditatis impingit, aut parentibus per ipsos parricidale infertur exitium, aut adfines suos iugulant, aut, auersi coniugales adfectus, genialem torum sanguine laniatae coniugis polluunt, ut omnifariam uario furoris instinctu parricidali grassentur insania; sed haec pro locorum ac signorum uarietate decernuntur. Mors uero eorum uiolenta erit semper aut publica; aut enim propter seruos, aut propter personas in custodiam redactas, aut propter damnatos homines, graue illis periculorum discrimen infertur et propter hoc damnati publica morte depereunt. <milestone unit="par" n="10"/> Si uero minuta lumine, in diurna genitura, a Mercurio defluens feratur ad Martem, faciet falsarios maleficos et effractores, fures aut latronum conscios et receptores; ex quibus criminibus aut in custodia constituuntur aut seuera animaduersione damnantur. Alii fiunt publici carnifices et quibus publicae animaduersionis officia credantur, aut exceptores personalium causarum fiunt aut <supplied><gap/></supplied> officia pertractent, aut adiutores fiunt huiuscemodi hominum, et damnatorum aut carceris publici fiunt ex ista coniunctione custodes. <milestone unit="par" n="11"/> Si uero, minuta lumine, a Mercurio defluens Luna feratur ad Martem, in nocturna genitura, aut milites <supplied>facit aut</supplied> custodes armorum aut athletas aut quibusdam certaminibus destinabit, efficaces, terribiles, famosos, et quorum officium ad omnium <unclear/>crebrorum notitia mouere perueniat. <milestone unit="par" n="12"/> Quodsi in horoscopo, uel in quinto ab horoscopo loco, Marte uel Luna constituta, fuerit ista coniunctio, facit eos uiolento quodam genere mortis extingui. In ceteris enim geniturae locis uitia, ualitudines, pericula et laboriosos actus et adsiduas uigilias aut uiolenta quaedam negotia decernit. Sed haec omnia, sicut frequenter diximus, ex signorum diuersitate uariantur. <milestone unit="par" n="13"/> In signis enim erraticis uel in tropicis constituto Marte, si a Sole uel a Mercurio defluens Luna, in maliuolarum stellarum signis constituta, feratur ad Martem per diametrum uel quadratum, aut si se illi uicina aut partili societate coniunxerit, faciet pellarios, coriarios, gallicarios, coquos, aerarios, ex igni uel ex ferro artes suas officiaque complentes. Si uero in Veneris fuerit signis ista coniunctio, faciet linteones, tinctores, plastas aut tabernarios. Si uero in Mercurii aut in Martis domo fuerit ista coniunctio, amatores armorum aut palaestrae facit et publicorum negotiorum officia tractantes. Si uero in domo Iouis fuerit ista coniunctio, tribunos, duces ac magnarum legionum praepositos, aut ciuitatum uel prouinciarum praesides facit. <milestone unit="par" n="14"/> Si uero in domo Saturni fuerit ista coniunctio, grauia, misera et scelerata decernit officia; aut tortores enim aut carnifices aut delatores faciet, aut bestiarum uenatores et Marsos tales qui aspides uenari consueuerunt, agrestium pecorum uel bestiarum magistros faciet; alios piscatores, alios aucupes, alios ex puteis altissimis adsiduo labore aquas leuare compellit; alios agrestium locorum uel hortorum operarios faciet, alios naucleros nauticos uel gubernatores, alios structores, alios lapidarios, alios pollinctores facit aut per ipsos sepulturae semper officia tractantes. Si uero in domo Martis fuerit ista coniunctio, multiplici genere decreta uariantur. </p>
<p><milestone unit="par" n="15"/> <hi rend="bold">A Mercurio Luna ad Solem.</hi> Si, a Mercurio defluens, Luna feratur ad Solem, aut mente captos aut lingua impeditos aut surdos efficit aut pauperes et miseros, egestatis squalore depressos, erraticos semperque peregrinos et qui nusquam sedem domiciliumque constituant; sed haec infortunia processu temporis temperantur et, expleto tempore iuuentutis, parua illis ex uariis actibus uitae praesidia quaeruntur. </p>
<p><hi rend="bold"> A Mercurio Luna ad Venerem.</hi> Si, a Mercurio defluens, Luna, in nocturna genitura, plena luminibus, feratur ad Venerem, faciet eos <unclear/>publicis protegi ab aere; inueniunt omnibus actibus principatum; gloriae etiam et magnae felicitatis incrementa decernit. Alios oratores facit, sed adfluentia sermonis alios poetas facit et eos diuinorum carminum auctoritate nobilitat, aut in officiis deorum uel in officiis imperatorum adsidua honorum continuatione constituit, aut ex personis et commendationibus mulierum aut ex muliebribus quibusdam actibus ad felicitatem et potentiam perducit cum gratia uenustatis. <milestone unit="par" n="17"/> Si uero, a Mercurio defluens, Luna, plena luminibus, feratur ad Venerem, aut aromatum <supplied>aut</supplied> pigmentorum faciet aut colorum aut medicamentorum aut pretiosorum lapidum repertores, aut pretiosas tunicas arte sua facientes, aut organarios, aut pantomimos, aut qui ad omne genus saltationis adfectent aut qui alios dulci uoce delectent, sed mediocres in uita, et qui neque abundent in facultate nec necessariorum angustia deprimantur, sed his ipsis augmenta facultatum processu temporis conferuntur; in uenerio coitu facit libidinosos et uitiis quibusdam semper implicitos et qui adsiduis ob haec pulsantur infamiis. <milestone unit="par" n="18"/> Si uero minuta luminibus, in nocturna genitura, a Mercurio defluens Luna feratur ad Venerem, <supplied>facit</supplied> diuites, potentes, imperiosos, magnos et quibus regionum uel ciuitatum maximarum tuitio credatur, praesertim si liberata a Solis radiis Luna in horoscopi signo fuerit inuenta, sed et si Venus, simili modo Solis radiis liberata, in his in quibus diximus locis cursum Lunae uenientis exceperit. Si uero in ceteris geniturae locis fuerit ista coniunctio, honestos, multa negotia agentes faciet, et qui propriis uiribus patrimonii sibi substantiam quaerant. <milestone unit="par" n="19"/> Si uero per diem, minuta lumine, ad Venerem feratur et in MC. uel in decimo ab horoscopo loco fuerit ista coniunctio, sacri certaminis palmas coronasque largitur, aut sacris certaminibus facit esse praepositos, aut templorum fabricatores aut simulacrorum consecratores facit, aut certe neocoros aut principes sacerdotum aut magna in templis officia tractantes. <milestone unit="par" n="20"/> Si uero in ceteris geniturae locis fuerit ista coniunctio, mediocres in facultatibus facit et qui artes metallicas exercere consueuerint. Facit plerumque coriarios et qui aromata mercari consueuerint, facit etiam eos politores pretiosarum gemmarum uel qui gemmis ex uario pigmentorum genere aliam speciem coloris adpingant, aut ornatores aut sculptores simulacrorum aut fabricatores efficiet, aut in templis sacra carmina praecantantes aut tibicines templorum faciet, et qui habeant rerum caelestium notionem uel qui sciant secreta caelestia uel qui res absconsas et abditas facili ratione perdiscant, ut ex his occasionibus uitae illis subsidia quaerantur.</p></div>

<div type="cap" n="15"><head>XV.</head>
<p><milestone unit="par" n="1"/> <hi rend="bold">A Saturno defluens Luna.</hi> Si, a Saturno defluens, Luna <del>et</del> ad nullum feratur sed per uacuum cursus suos dirigat, et sit crescens uel plena luminibus, patrimonium misera laceratione dilapidat et facit a parentibus alienari aut, interemptis parentibus, in prima aetate reddit orbos; facit plerumque pigros aut in longinquis peregrinationibus detinet occupatos. <milestone unit="par" n="2"/> Si uero sit minuta luminibus, faciet circa uentrem frigus adsiduum, quos Graeci psychrocoelios uocant, et infinitis flegmatum uitiis laborantes, macros, splenicos, dysentericos, hydropicos, pleumaticos uel dysuriacos, et qui latentibus uitiorum doloribus torqueantur; sed haec pro signorum qualitate decernit.</p>
<p>
<milestone unit="par" n="3"/> <hi rend="bold">A Ioue defluens Luna.</hi> Si, a Ioue defluens, Luna ad nullum feratur et per uacuum cursus suos dirigat, si sit plena luminibus, faciet adsidua profectione peregrinos, pauperes et qui, processu temporis, omnia felicitatis ornamenta deperdant; si uero sit minuta luminibus, expositos, captiuos et quorum uita seruitutis onere deprimatur. Quidam erunt uitiis ualitudinibusque implicati; alios oligochronios faciet.</p>
<p>
<milestone unit="par" n="4"/> <hi rend="bold">A Marte defluens Luna.</hi> Si, a Marte defluens, Luna ad nullum feratur, sed per uacuum cursus suos dirigat et sit plena luminibus, patrimonium dissipat et parentes in primo aetatis gradu perimit, aut uitium illis aliquod aut malae mortis discrimen impingit; ipsis uero aut ex altis praecipitat locis aut a quadrupedibus pericula aut maxima illis uitia ualitudinesque decernit; alios facit publica morte biothanatos. <milestone unit="par" n="5"/> Si uero minuta lumine, a Marte defluens, ad nullum feratur, aut a genere suo alienari et separari facit et patrimonia eorum uariis lacerationibus dissipat, aut dat laboriosas artes, ut circa ignem semper ferrumque uersentur, aut miseros milites facit.</p>
<p>
<milestone unit="par" n="6"/> <hi rend="bold">A Sole defluens Luna.</hi> Si, a Sole defluens, Luna ad nullum feratur, sed per uacuum cursus suos dirigat, faciet pauperes, infelices, peregrinos, erraticos et qui seruilibus semper actibus immorentur; alios, ad uarios actus adfectantes, quod adgressi fuerint uario facit genere desperationis amittere; sed, processu temporis, huius infortunii discrimina mitigantur et praes<del>id</del>entium calamitatum ex aliqua parte miserum mutatur exitium; deposito paupertatis onere paruum illis uitae subsidium comparatur, et ad aliquos actus adfectare compelluntur.</p>
<p>
<milestone unit="par" n="7"/> <hi rend="bold">A Venere defluens Luna.</hi> Si, a Venere defluens, Luna crescens lumine ad nullum feratur, sed per uacuum cursus suos dirigat, faciet passiuos in coitu et qui numquam in uxorum amoribus perseuerent, sed qui semper incestis delectentur amplexibus; sed hos eosdem facit nudos, pauperes, et qui humeros suos laboribus subicientes cotidianae quaerant uitae subsidia. Si uero sit minuta luminibus, uitiosos, turpes, pauperes et adsiduo facit miseriarum onere praegrauatos, aut artibus et actibus inhonestis applicat semper et miseris.</p>
<p>
<milestone unit="par" n="8"/> <hi rend="bold">A Mercurio defluens Luna.</hi> Si, a Mercurio defluens, Luna ad nullum feratur, sed per uacuum cursus suos dirigat et sit plena luminibus, faciet grammaticos, oratores, medicos, musicos et qui, computationis sollertia, caelestium sciant siderum cursus; aut fenoris et negotiationis officia tractantes, ex quibus occasionibus gloriam et substantiam, sed processu temporis consequuntur. <milestone unit="par" n="9"/> Si uero fuerit minuta luminibus, ab humoribus uitia decernit aut ex aquis graue periculorum discrimen indicit; aliorum mentibus nocet, aliorum obligat linguas, aliorum auribus nocet, sed hos omnes faciet alienos a litteris, faciet alios uaticinari, sed in templis; alios ad templorum custodias sempiternas addicit, alios ministros facit seruosque templorum.</p></div>

<div type="cap" n="16"><head>XVI.</head>
<p><milestone unit="par" n="1"/> Nunc genera explicanda sunt omnia, quae ueloci cursu suo perficit Luna, ut et partiliter et generaliter omnia explicasse uideamur.</p>
<p>
<milestone unit="par" n="2"/> Si Saturno se applicauerit Luna, miseros parentes facit; si uero se Marti coniunxerit, ambos parentes facit humiles, item patri miserias indicit. Si a Marte ad Saturnum feratur, id est si utrumque latus eius Mars Saturnusque possederint, sacrae <supplied><gap/></supplied>. Si uero a Saturno ad Martem feratur, mediocriter haec eadem facit; mulieribus uero tunc decernit uitia, cum eadem radiis suis impugnauerit Saturnum. Lunaticos uero tunc facit, si figura Lunae uel scema <unclear>uel similitudine Saturno comparetur ac Marti</unclear>, Ioue ac Venere <supplied>in</supplied> alienis existentibus signis; <supplied>si</supplied> enim Iuppiter et Venus istas omnes coniunctiones uel defluctiones, per quas misera hominibus decernuntur exitia, bona radiatione respexerint, decretorum malorum <supplied>et</supplied> miserae calamitatis exitia mitigantur. <milestone unit="par" n="3"/> Felix erit nimiumque felix et cum omni felicitate etiam pudicitiae decernit ornatum, si in his in quibus gaude<del>n</del>t locis sine inimica Martis aut Saturni radiatione Ioui se <supplied>et</supplied> Veneri radiatione coniunxerit aut uni de duobus. Tunc enim felicitates, tunc substantiam, tunc honores, tunc omnia uitae ornamenta decernit. Gaudet autem aut in horoscopo aut in quinto ab horoscopo loco aut in XI. ab horoscopo loco Iouis aut Veneris coniunctionibus adornata. Sed et in octauo geniturae loco, in nocturna genitura, et in his in quibus gaudet signis, sicut Iouis uel Veneris testimonio, maximam decernit felicitatem.</p>
<p>
<milestone unit="par" n="4"/> Quemcumque itaque locum uolueris in genitura tractare, aut naturae, aut nutrimentorum, aut generis, aut parentum, aut fratrum, aut nuptiarum, aut sobolis, aut extremum diem uitae, diligenter inspice cursum coniunctiones defluctionesque Lunae, longitudines, altitudines et qui coniunctiones eius excipiant. <milestone unit="par" n="5"/> Exspectare itaque in omni genitura debemus ne Sol coniunctionem Lunae ad se uenientis excipiat; postea enim quam, de diametro Solis recedens, luminibus suis coeperit damna sentire ad synodum festinans, qualibet luminis sui figuratione, pro mensura uniuscuiusque decernit exitium. Si enim fortis eius radiatio fuerit, fortia mala et magnorum infortuniorum decernit exitia; si media fuerit radiatio, malorum temperatur exitium. <milestone unit="par" n="6"/> Si uero deficiens ad ipsos radios Solis accesserit et ipsi orbi eius quodammodo glutinata fuerit et ex aspectu hominum rapta non pareat, tunc potentiora mala, tunc omnium calamitatum decernit exitium secundum haec apotelesmata quae in praecedenti huius libri parte signauimus. <milestone unit="par" n="7"/> Si uero, a coniunctionibus Solis liberata per diem, Saturno addenti ad cursus suos numeros se Luna coniunxerit, magnorum bonorum et magnae felicitatis incrementa decernit. Sed et si Ioui se simili radiatione coniunxerit, ultra modum felicitas et ultra modum omnium honorum conferuntur insignia; erit enim felix nimiumque felix, in cuiuscumque genitura sic cum Ioue Luna fuerit inuenta. <milestone unit="par" n="8"/> Si uero cum Marte sic, sicut diximus, fuerit inuenta, magnorum malorum decernit exitia; erunt enim secundum signorum naturam biothanati; sed et mala mediocriter mitigantur, si in feminino signo Mars fuerit inuentus. Si uero cum Venere ista fuerit radiatione coniuncta in MC. uel IMC., bonas decernit nuptias, praesertim si aliena a Martis coniunctionibus fuerit. Si uero in aliis geniturae locis fuerit ista coniunctio, bonam quidem uitam decernunt, sed cum suis affinibus coeunt. <milestone unit="par" n="9"/> Si uero Mars istam coniunctionem uiderit, illicitos coitus cum misera cupiditate decernit. Si uero cum Mercurio fuerit ista coniunctio, infinita uitia et inaudita mala adsidua ra<del>dia</del>tione decernit. Vnde orare debemus et summis precibus postulare, ne quando Luna se Mercurio ista radiatione coniungat. <milestone unit="par" n="10"/> Si uero per noctem, minuta luminibus, Saturno retrogrado uel stationem facienti se Luna coniunxerit, magnas infelicitates decernit; quidam secundum naturam <supplied>signorum</supplied> uel secundum locorum potestatem biothanati pereunt, sed haec infortunia ex aliqua parte mitigantur, si in feminino signo Saturnus fuerit inuentus. <milestone unit="par" n="11"/> Si uero Ioui se per noctem ista radiatione coniunxerit, omnibus bonis abundabit. Sed et si Marti simili fuerit radiatione coniuncta, magnae felicitatis decernit insignia; sed haec maiora efficiuntur, si Mars addat ad <supplied>cursus suos</supplied> numerum. Si uero Veneri se ista radiatione coniungat, aut in MC. aut in quinto aut in XI. ab horoscopo loco aut in ipso horoscopo, bonae erunt circa nuptias, si eas Saturnus nulla radiatione pulsauerit. Erunt autem feliciores, si Venus retrograda a principalibus locis <supplied><gap/></supplied> nocebit et facit plerumque pthisicos; sed bona tunc decernit fortiora, cum fuerit per noctem ista coniunctio; minuuntur autem bona et mala crescunt omnia ab his scilicet stellis in diurna genitura.</p>
<p>
<milestone unit="par" n="12"/> Explicato cursu Lunae et diligenti ratione monstrato, ad promissi operis definitionem sermonis intentio transferatur, scilicet ad explicationem Fortunae; non enim omnem possumus fati explicare substantiam, nisi iste locus diligentissima fuerit ratione collectus. Sicut enim in horoscopo quaerimus quis in eodem loco sit, quis occidat, quis in medio caelo sit, quis in imo, quis in ceteris locis, quatenus etiam dominus ipsius signi sit positus, in quo est horoscopus constitutus, ita et locum Fortunae debemus simili ratione colligere. Quo autem in loco sit locus Fortunae, facili ratione monstrabo; quem cum inueneris, inspiciens stellarum omnium societates radiationesque, omnem locum istum uero ac fideli poteris explicare iudicio.</p></div>

<div type="cap" n=""><head>XVII. DE LOCO ET DE EFFICACIA FORTVNAE</head>
<p><milestone unit="par" n="1"/> In omni genitura nocturna, computato a Luna usque ad Solem; in diurna genitura, a Sole computato rursus ad Lunam et, quantuscumque signorum fuerit numerus, tanta ab horoscopo incipiens signa numera; et quodque signum habuerit nouissimum numerum, ipsius signum locum Fortunae demonstrat. <milestone unit="par" n="2"/> Sed haec platica computatio est, quam ideo posuimus ne quid a nobis praetermissum esse uideatur; partiliter uero locus Fortunae ista ratione colligitur, quam insequi in omni disputatione debebis. Tunc enim uera definitio <del>et</del> in apotelesmatibus proferetur, quotienscumque singula loca partili fuerint ratione collecta. Sic uitam, sic spem, sic fratres, sic parentes, sic filios, sic ualitudines, sic coniugem, sic mortem, <supplied>sic sectas</supplied>, sic actus, sic amicos, sic inimicos, sic cetera omnia, quaeque in substantia humani generis requirentur, ueris definitionibus explicabis. Quae omnia tunc explicabimus, cum ad interpretationem uenerimus sfaerae barbaricae; haec enim omnia diuinus ille Abram et prudentissimus Achilles uerissimis conati sunt rationibus inuenire.</p>
<p>
Sed locus Fortunae, de quo loqui coepimus, partiliter ista ratione colligitur. <milestone unit="par" n="3"/> Si, diurnam genituram tractans, locum Fortunae coeperis quaerere, hac eum inuestigato ratione: a parte Solis inchoans, computatione<del>m</del> si collegeris, omnium signorum partes usque ad illud signum in quo est Luna, cum ipsis Lunae partibus, in quantamcumque totae partes fecerint summam, additis horoscopi partibus <del>inchoans</del> ab horoscopo incipiens in dexteram partem ab horoscopo signis ceteris diuide tricenas partes signis singulis reddens: et in quocumque signo totius numeri ultima pars ceciderit, ipse locus Fortunae tibi signum substantiamque demonstrat. <milestone unit="par" n="4"/> In nocturna uero genitura, a Lunae parte incipiens et per signa sequentia simili modo pergens usque ad partem Solis totas signorum colligis partes et, additis horoscopi partibus, unam numeri facis summam quam, a parte horoscopi incipiens, per omnia quae ab horoscopo sunt signa diuidis, singulis signis tribuens XXX, sicut ante diximus, partes; et, in quocumque signo totius numeri ultima pars ceciderit, ipsa pars locum tibi Fortunae monstrabit.</p>
<p>
<milestone unit="par" n="5"/> Ex hoc loco qualitatem uitae et patrimonii substantiam et felicitatis atque infelicitatis cursus ostendi datur. Amor etiam et adfectus uirorum circa mulieres qualis sit ex hoc loco discitur, et nutrimentorum et desideriorum omnium effectus ex istius loci substantia quaeritur. Hic locus uel huius loci quadrata latera patriam facili ratione demonstrat. Appellatur autem, sicut Abraham designat, Lunae locus. <milestone unit="par" n="6"/> Vide<del>s</del> ergo dominum totius signi qui est, et dominum partis istius, id est in cuius stellae finibus ista pars sit, et quo in loco sit uterque dominus signi pariter et partis, eius scilicet partis in qua locus Fortunae fuerit inuentus; et in quibus geniturae locis sint constituti, an in principalibus, id est in cardinibus aut in secundis locis, an in deiectis, an in altitudinibus suis an in domibus an in deiectionibus; et an dominus ipsius signi <del>et</del> ex eo loco in quo est, signum ipsius, id est locum Fortunae, oportunis radiationibus respicit; et si dominus partis ipsius, id est dominus finium in quibus locus Fortunae fuerit inuentus, ipsam partem, ex eo loco in quo est, oportunis radiationibus respicit; et si sint ambo inuicem sibi cardinaliter iuncti. <milestone unit="par" n="7"/> Et cum haec omnia diligenti ratione collegeris, et sit nocturna genitura, rursus Lunae partes adtende, si diurna uero, Solis, et uide qui sit partium dominus, in diurna scilicet Solis, in nocturna uero Lunae <del>Solis uero dominus</del>, et an etiam ipse locum Fortunae cardinali radiatione respicit. Si uero unus harum omnium partium dominus fuerit inuentus et bene sit in genitura <supplied>positus</supplied> et in his in quibus gaudet signis, uel in quibus exaltatur, uel <del>in</del> quorum est dominus, felicem genituram decernit. Si uero hic est collocatus <supplied>cum</supplied> Sole <supplied>uel</supplied> Luna et locum Fortunae respexerit, maior felicitas multiplicata radiatione decernitur. Si uero <unclear/>his qui redditur Luna et locus Fortunae platice sit in cardinibus constitutus, etiam sic felicitas multiplicata radiatione decernitur. <milestone unit="par" n="8"/> Si uero non fuerit unus dominus signi ipsius in quo est Fortunae locus, et partium, nec partium Solis nec Lunae, ille principatum optinet in decernendo <supplied>qui</supplied> habebit maximam potestatem, et si sit beniuolus et in beniuolis signis fuerit inuentus, uel in altitudine sua uel in domo sua et in principalibus cardinibus geniturae collocatus locum Fortunae cardinaliter uiderit, magnam et nobilem genituram decernit. <milestone unit="par" n="9"/> Sed haec tum facit, si partiliter in cardinibus fuerit constitutus. Si enim generaliter fuerit inuentus in his in quibus diximus locis, mediam genituram decernit, ut nec ultra modum felix sit nec egestatis angustiis deprimatur. Si uero ambo bene ceciderint, dominus ipsius signi in quo est locus Fortunae et dominus partis illius in qua ultima pars fuerit inuenta, et in bonis signis constituti, id est in quibus gaudent uel in quibus exaltantur, uel in domiciliis suis, et partiliter in cardinibus fuerint collocati, tantas decernit felicitates, ut is, qui sic natus fuerit, imperatoribus omni genere coniungatur. Sin uero in signis cardinum non partiliter, sed platice fuerint inuenti, mediae felicitatis incrementa decernunt. <milestone unit="par" n="10"/> Si uero dominus ipsius signi in quo est Fortunae locus inuentus, sed et dominus partis ipsius, id est finium dominus, et dominus partium earum in quibus <supplied>in</supplied> eadem genitura Luna fuerit inuenta, bene fuerint collocati, uel in quibus exaltantur uei in domiciliis suis, et principalia geniturae possederint loca, uel in his in quibus gaudent locis fuerint collocati, facient imperatores, sed quorum imperium per totius orbis spatia dirigatur et quorum tanta potestas sit ut ad deorum numen accedant. <milestone unit="par" n="11"/> Si uero istarum stellarum quarum fecimus mentionem nulla bene ceciderit, is qui sic natus fuerit usque ad ultimum uitae diem infelicitatis onere deprimetur. Quod cum fuerit, inspice partiliter MC. <del>s</del>et hoc signum quod in anafora horoscopi sit; et si nulla ex illis stellis quarum mentionem fecimus bene fuerit collocata, uide an in MC., uel in anafora horoscopi, beniuola stella conditionis suae secuta potestatem inueniatur; nam si inuenta fuerit, praecedentis mali processu temporis infortunium corrigetur. <milestone unit="par" n="12"/> Si uero illis tribus quibus ante diximus male positis MC. et anafora horoscopi omni<del>um</del> beniuolarum stellarum praesidio relinquatur, infelix, misera et omni malorum erit ista genitura continuatione depressa. Sed et Fortunae duodecatemorium diligenter inquire, ne te apotelesmatum fallat intentio.</p></div>

<div type="cap" n="18"><head>XVIII. DE LOCO DAEMONIS</head>
<p><milestone unit="par" n="1"/> Locum daemonis ista ratione colligimus; quam ideo huic libro indidimus, quia Solis eum locum esse Abraham simili ratione monstrauit et iniquum erat ut a loco Lunae Solis separaretur locus. Qui locus hac ratione colligitur: <del>ut</del> in diurna genitura, a parte Solis usque ad partem Lunae omnium signorum colligis partes et totam hanc summam, ab horoscopo incipiens, per sequentia signa distribuis: et in quocumque signo ultima pars ceciderit, ipsa tibi pars daemonem monstrat. In nocturna uero, a Luna usque ad Solem omnium signorum colligis partes et omnem istam summam, ab horoscopo incipiens, simili ratione totis diuides signis, et in quocumque signo <supplied>pars ultima ceciderit, ipsa tibi</supplied> pars geniturae daemonem monstrat. <milestone unit="par" n="2"/> Hic locus uocatur et animae substantia; ex hoc loco actus omnisque augmenta substantiae quaerimus <del>inuenimus</del>, et ostendit qualis circa uirum mulieris sit adfectus. Sed et hic locus et quadrata latera ipsius loci patriam nobis manifesta ratione demonstrat. Vide ergo locum hunc quae maliuolae stellae, quae beniuolae respiciant, et sic apotelesmata pro singularum stellarum testimoniis explica.</p></div>

<div type="cap" n="19"><head>XIX. DE DOMINO GENITVRAE</head>
<p><milestone unit="par" n="1"/> <supplied><gap/></supplied> geniturae dominum, quem Graeci <hi rend="italic">oecodespoten</hi> uocant, qua debeas ratione colligere. Ipse enim totius geniturae possidet summam et ab ipso stellae singulae decreti licentiam sortiuntur; qui si bene fuerit collocatus, in his in quibus gaudet signis, uel in quibus exaltatur, uel in domiciliis suis, et conditionis suae genitura fuerit nec maliuolarum nociua radiatione pulsatus nec beniuolarum stellarum praesidio destitutus, omnia bona pro naturae suae qualitate decernit et integrum annorum numerum. Si uero impeditus a maliuolis uel a beniuolis desertus fuerit, omnis eius efficacia debilitata languescit.</p>
<p>
<milestone unit="par" n="2"/> Quatenus inuenias explicabo, omnibus ueterum sententiis intimatis. Quidam hac uoluerunt geniturae dominum ratione colligere dicentes hunc esse geniturae dominum, qui in principalibus geniturae locis positus in signis suis aut in finibus suis fuisset inuentus. Alii uero a Sole et Luna geniturae dominum requirebant, eum dicentes esse geniturae dominum in cuius stellae finibus Sol et Luna fuissent inuenti, id est Sol in diurna, Luna in nocturna genitura, et habet rationem. Alii eum dixerunt esse dominum qui altitudinis Lunae dominus fuisset inuentus. Alii uero hunc esse dixerunt dominum cuiuscumque signum, post natum hominem, Luna, relicto eo signo in quo est, secundo loco fuerit ingressa. <milestone unit="par" n="3"/> Sed et nos hanc rationem sequimur; haec enim est uerissima et ab omnibus comprobata. Sed et tu haec omnia quae diximus, diligenti ratione discute et inuenies quod dominus geniturae sic positus potest inueniri. Quia itaque hanc rationem sequitur intentio tua, etiam exemplo debemus instruere. <milestone unit="par" n="4"/> Si quis prima natalis hora Lunam in Ariete habuerit, quia post Arietem <del>habuerit qui</del> ad Taurum secundo loco Luna transitum facit, Venus geniturae dominium possidebit, quia Taurus signum est Veneris; et sic in ceteris signis. Illud tamen scire debemus, quod neque Sol neque Luna in aliqua genitura domini efficiantur; totius enim domini, dedignantur dominia sortiri. Si itaque Luna in Geminis fuerit inuenta ea die qua nascitur homo, neque in Cancro, id est in domo sua, neque in Leone id est in domo Solis dominum geniturae demonstrat. Sed cum haec signa transierit, id est Cancrum et Leonem, et ad signum Virginis uenerit, tunc ostendit geniturae dominum; quia itaque Virgo domus Mercurii est, iste geniturae dominus efficitur. <del>Habebunt communionem in dominatione Sol et Luna, si in diurna genitura fines tenuerit Sol et in nocturna similiter Luna.</del></p>
<p>
<milestone unit="par" n="5"/> <hi rend="bold">Saturnus.</hi> Si Saturnus dominus geniturae fuerit inuentus et sit oportune in genitura positus et ei dominium crescens Luna decreuerit, faciet homines inflatos, spiritu subleuatos, honoratos, bonos, graues, boni consilii et quorum fides recto semper iudicio comprobetur et qui negotia omnia recti iudicii rationibus compleant, sed circa uxores et filios erunt alieno semper affectu; erunt sane semoti et sibi uacantes, modicum sumentes cibum et multa potatione gaudentes. Corpore erunt modici, pallidi, languidi, frigido uentri et qui adsidue reiectare consueuerint, et quos semper malignus humor impugnet et quos intrinsecus collectus dolor adsidua ratione discruciet. Vita uero eorum erit malitiosa, laboriosa, sollicita et adsiduis doloribus animi implicata, circa aquam uel in aquoso loco habentes uitae subsidium.</p>
<p>
<milestone unit="par" n="6"/> Quodsi ipse geniturae dominus effectus, aut in domo sua sit aut in finibus suis aut in domo Iouis uel in finibus suis aut in domo Solis et sit diurna genitura <del>locum</del>, faciet in uita claros et nobiles et omnem felicitatem pro locorum potestate decernit. Si uero in Martis finibus fuerit uel in domo Martis uel in domo Lunae fuerit inuentus, faciet tristes, laboriosos, sordidos, humiles, ingloriosos et qui adsiduis lugubris tristitiae <supplied><gap/></supplied> sordidentur.</p>
<p>
<milestone unit="par" n="7"/> Sed haec fortiora erunt mala, si fuerit nocturna genitura et si Luna minuta luminibus dominium ei decreuerit; tunc enim caput capillorum raritate denudat, aut facit turpiter capillis defluentibus caluos et quorum lumina repentinis solent caecitatibus impediri, uel quorum lumina aciem suam ex adsidua suffusione deperdant. Facit etiam pleumonicos, hydropicos, podagricos, caducos, spasticos, praesertim si, dominus effectus geniturae et in ista signorum uel partium deiectione positus, deficientis Lunae radios exceperit. <milestone unit="par" n="8"/> Quodsi eum beniuolae stellae habentem dominium, sic sicut diximus positum, bona radiatione conueniant, istas ualitudines uel praesidium dei alicuius uel sollers medicina curabit. Si uero sic, sicut diximus, Saturnum positum malignum sidus armauerit, haec quae diximus mala cum maximo incremento calamitatis augentur. Faciet autem mortes ex longa et graui ualitudine, quae aegritudo uitiosa humorum inundatione perficitur; moriuntur autem in locis aut <del>in</del> humidis aut aquosis aut absconsis et incognitis. Si in Mercurii domo uel partibus fuerit, faciet maleficos, uenenarios, malos, periuros, inimicos fratrum pariter ac parentum.</p>
<p>
<milestone unit="par" n="9"/> <hi rend="bold">Iuppiter.</hi> Si Iuppiter dominus geniturae fuerit, faciet homines magni animi, magna appetentes, et quibus fides semper habeatur et qui ad magnos actus semper inflentur, et qui plus sibi dent quam patrimonii uel potentiae facultas exposcat, imperiosos et in omnibus actibus suis nobiles, gloriosos, honestos, amatores munditiarum, laetos et qui omni ratione delectari desiderent, plurimum capientes cibum, amantes amicos et efficaces, communes, simplices, et qui bene semper facere consueuerint. <milestone unit="par" n="10"/> Corpus uero eorum media moderatione componitur et erit ipsa corporis forma munda, formosa, candida; erunt sane pulchris oculis et capite, spissis capillorum crinibus adornantur, fixo gradu uestigia ponentes; uita uero eorum erit gloriosa, notabilis, plena fide felicitatis; omnia sane quaecumque cupierint consequuntur. Sed et bonis semper conuersationibus adornantur et <del>eos</del> magnorum uirorum testimonio proteguntur, uxores et filios tenere diligunt semper; et quorum filii dignitatis maxima consequantur augmenta, ut et ad ipsos ex filiorum honoribus magnum meritum dignitatis accedat; ualitudines circa iecur faciet ex uino uel ex crud<del>el</del>itate, mors uero ab hillae raritate et deiectione ani erit <del>et animi</del> et uenerio coitu<del>s</del>. <milestone unit="par" n="11"/> Sed Iouem, cum dominus geniturae fuerit, isdem debes quibus Saturnum rationibus intueri, sed et ceteras stellas; quod enim de uno dictum fuerit exemplum, hoc te etiam in reliquis debebit instruere. Nam si Iuppiter dominus geniturae fuerit effectus et primos geniturae tenuerit cardines, in domo sua, uel in altitudine sua, uel in finibus suis, uel in domo Solis, uel in altitudine Solis, et sit diurna genitura et beniuolarum stellarum fuerit testimoniis adornatus, et Luna ad eum feratur plena luminibus, nec Mars alium geniturae possidens cardinem aut ipsi resistat aut Lunae crescentis lumen impugnet, integra felicitatis ornamenta decernit. <milestone unit="par" n="12"/> Quodsi in his in quibus humiliatur signis uel in finibus aliis fuerit, uel in deiectis et pigris geniturae locis et ipse et Luna a maliuolis malitiosa fuerint radiatione aut pulsatione pulsati, deficiens uiribus et omni priuatus licentia potestatis nihil magnum in genitura decernit, nec integrum annorum numerum; nam si eum de quadrato uel de diametro maliuolae stellae radiauerint, pro uiribus suis a decreto tempore annorum subtrahunt numerum.</p>
<p>
<milestone unit="par" n="13"/> <hi rend="bold">Mars.</hi> Si Mars geniturae dominus fuerit effectus, faciet asperos, inuictos et qui nullis rationibus subiugentur, mobiles, contentiosos, audaces, periculosos, uiolentos, qui adsiduis soleant rationibus decipi, edaces, <supplied>qui</supplied> multum cibum facillimis rationibus digerant, fortes, aequales, ignitos, rubeis capillis, oculis sanguinolentis, imperiosos et principalia semper sibi uindicantes potestatis insignia, artes ex igni semper agentes et ferro ignito<del>s</del>; sed mentis calore praeposteros neque circa uxorem neque circa filios neque circa amicos bonos habentes affectus; audaces, et qui res alienas inuida cupiditate desiderent. Vitia uero ex igni faciet et ferro, id est praecisiones aut combustiones, et ex altissimis locis frequenti ratione praecipitat aut extremas partes corporis frangit; mortem uero faciet aut repentinam aut uiolentam. <milestone unit="par" n="14"/> Si Lunam exceperit plenam, aut a latronibus occupatos occidit, aut accusatos publicis potestatibus tradit, et delationibus oppressos publicis facit animaduersionibus percuti. Sed et si malitia eius radiis Solis fuerit accensa, incendia et publicae exustionis decernit exitia. Sed haec fortius decernit si, in diurna genitura dominus effectus, principales possederit cardines, uel si in MC. uel in occasu fuerit inuentus et Luna, in alio cardine constituta, plena se radiis Martis impegerit, et si, plena, dominium decreuerit Marti. <milestone unit="par" n="15"/> Quodsi fuerit nocturna genitura et ipse in domo Saturni uel in domo Iouis fuerit inuentus, uel in finibus eorum, uel in domo sua, uel in finibus suis, et in quinto uel in XI. ab horoscopo loco constitutus, uel in MC. uel in horoscopo, et deficientem respexerit Lunam uel deficiens Luna dominium Marti decreuerit et Iouis <supplied>stella</supplied> se cardinibus trigonica radiatione coniungat, faciet duces, tribunos, terribiles ac potentes et qui regiones maximas et multas ciuitates optineant et quibus orbis totius iudicia credantur. <milestone unit="par" n="16"/> Si uero in occasu, id est in VII. ab horoscopo loco, fuerit positus cum ista commixtione quam diximus, post haec omnia facit biothanatos interire. Semper enim in occasu Mars positus uiolentae mortis discrimen indicit; sed ipsa mors, sicut frequenter diximus, pro signorum qualitate perficitur: quae omnia genera in tertio libro speciali significatione monstrauimus; semper autem in Iouis finibus positus, si Iouis uel Veneris fuerit testimoniis mitigatus, malitiae suae ponit ardorem.</p>
<p>
<milestone unit="par" n="17"/> <hi rend="bold">Venus.</hi> Si Venus domina geniturae fuerit effecta, facit homines delectabiles, laetos, uocabiles, adsiduo lusu uacantes, amabiles, gratos, uenustos, amatores, libidinosos, pios, iustos, et apud quos integra et incorrupta amicitiae necessitudo permaneat. Corpus uero eorum erit longum, candidum; habebunt oculos grato<del>s</del> uenustatis splendore fulgentes, spissis capillis aut molliter flexis, aut grata pulchritudinis uenustate compositis, aut crispis crinium facit bostrychis comatos, aequales, multo potu gaudentes, modicum sumentes cibum et qui semper uenerios coitus crebro cupiditatis ardore desiderent, et qui omnes cibos facillime digerant; sane in omni uita nobiles mundi, et quorum uita, animus et institutum musicis semper delectationibus inhaerescat. <milestone unit="par" n="18"/> Sed haec pro signorum ac locorum qualitate cuncta decernit. Facit enim, in deiectis locis posita et geniturae dominium sortita, organarios, pictores, sed qui integras corporum similitudines pingant. In principalibus autem geniturae locis posita faciet claros et diadematibus aut aureis coronarum infulis coronatos, sacrarum disciplinarum repertores, et uiros mulierum et mulieres uirorum bonis affectibus obligabit.</p>
<p>
<milestone unit="par" n="19"/> Sed uespertina mulieribus opitulatur, matutina uero uiris; hac ex causa biforme numen Veneris esse dixerunt. Faciet enim fecundos et multa subole gaudentes et quibus a filiabus maxima laetitia conferatur; sed uitia facit circa naturalia et necessaria, mortes uero notas gloriosasque decernit. Sed et huius sideris mixturas, cum habuerit dominium, sicut ceterarum stellarum diligenti debemus inquisitione colligere, conditionis etiam potestatem.</p>
<p>
<milestone unit="par" n="20"/> Nam si, in nocturna genitura, in quinto ab horoscopo loco uel in undecimo uel in horoscopo uel in MC. fuerit inuenta, uel in domo sua uel in altitudine sua uel in finibus suis, et a deficiente Luna dominium acceperit et eam Iuppiter bene positus trigonica radiatione respiciat, uel si Luna ad eam sine testimonio Saturni feratur, minuta luminibus, aureas praetextas et consularium fascium decernit insignia. <milestone unit="par" n="21"/> Si uero istam coniunctionem Mars trigonica radiatione respexerit, cum istis honoribus etiam insignem potestatis licentiam et proconsulare largitur imperium, praesertim si Mars in domo sua uel in domo Iouis fuerit inuentus, uel in finibus suis uel in finibus Iouis uel in altitudine sua et si Venus a Solis radiis fuerit liberata. <milestone unit="par" n="22"/> Quodsi, sic Venere collocata, Mercurius aut in domo sua aut in finibus suis aut in altitudine sua aut in domo Veneris aut in finibus Veneris fuerit inuentus, et sit in oportunis geniturae locis positus, faciet po<del>t</del>e<del>s</del>ta<del>te</del>s, sed quorum carmina fulgido gratiae splendore nobilitat; si uero fuerit diurna genitura, decernit quidem nihilo minus paria, sed haec omnia quantulacumque ratione debilitat. Si uero fuerit nocturna genitura et Saturnus, in cardinibus geniturae positus uel oportunis locis, istam commixtionem maligna radiatione pulsauerit deficientisque Lunae radios aspexerit, totum quicquid ante promisimus impeditur. <milestone unit="par" n="23"/> Si uero Venus, dominium nacta, in deiectis uel in pigris locis fuerit inuenta, in Saturni loco uel domo uel in finibus etiam Saturni, <supplied>et Luna</supplied>, in cardinibus geniturae posita, per noctem ad Saturnum, minuta, per diem uero ad Martem feratur plena luminibus, faciet impuros, impudicos, libidinosos et qui adsiduis calamitatum casibus implicantur et qui ex istis amorum cupiditatibus publica pulsentur infamia uel qui, propter illicitas cupiditates uel adulterii crimen, publici discriminis periculis implicentur et fiant propter hoc famosa morte biothanati, praesertim si, sic his positis, Mars in occasu geniturae positus Venerem minaci radiatione respiciat.</p>
<p>
<milestone unit="par" n="24"/> <hi rend="bold">Mercurius.</hi> Si Mercurius geniturae dominus fuerit, faciet cordatos, ingeniosos, cuncta discentes, modestos, omnium artium discere secreta cupientes; et si in domo quidem sua fuerit inuentus, cum geniturae fuerit dominia sortitus, uel in finibus suis uel in altitudine sua uel in domo Veneris, et se sub trigonica radiatione formauerit, faciet poetas, oratores, affluentia grati sermonis ornatos. <milestone unit="par" n="25"/> In Lunae uero domo si fuerit inuentus, faciet facundos, sed quorum sermo sine gratia proferatur. Si uero in Saturni domo uel in finibus eius fuerit inuentus, et Iuppiter eum et Venus bona radiatione respiciant, et aut ipse sit in geniturae cardinibus aut Iuppiter aliquem geniturae possederit cardinem uel in tertio ab horoscopo loco fuerit, faciet quibusdam religionibus deditos et secretarum ac magicarum artium scientes, mathematicos, astrologos, haruspices et <del>qui</del> omnium religionum et caeli ipsius secreta quaerentes et quibus legationum credantur officia, amantes fratres et qui cupiant adfines suos fido necessitudinis auxilio protegere et qui iura amicitiae artissimis uinculis astringant, iustos, religiosos et ab omni profusionis labe sepositos, et qui firmi consilii ratione cuncta perficiant. <milestone unit="par" n="26"/> Si uero Mars se ei qualibet applicauerit ratione uel si eum de quadrato respexerit et sit Mercurius in tertio geniturae loco in humanis uel uocalibus signis Iouis testimoniis adornatus, Ioue in horoscopo uel in MC. partiliter constituto, faciet aduocatos, oratores, quorum ingenium inuicta fulgeat licentia potestatis, et omnia eum facit propriis uiribus optinere. <milestone unit="par" n="27"/> Si uero Saturnus istam commixtionem in oportunis geniturae locis positus, in nocturna genitura, respexerit, faciet insidias, pericula, accusationes, discrimina et popularis inuidiae crimen adnectit. Quodsi, sic Saturno respiciente, Mars in occasu fuerit inuentus et plenum crescentis Lunae lumen exceperit, ob maleficia uel ob illicita sacra, uel ob adulteratas pecunias publice accusatos faciet gladio interire.</p>
<p>
<milestone unit="par" n="28"/> Corpus uero faciet Mercurius, cum dominus geniturae fuerit, medium semper et gracile, et quorum faciem tenuis pallor liuidet, oculos uero ornat pulchritudinis honestate. Erunt sane modicum cibum potumque sumentes, et quibus omnibus substantia litterarum merito conferatur, et qui propter litteras uel propter docti sermonis ornatum adsiduis soleant legationibus fungi et quos secretarum ac religiosarum litterarum arcana delectent.</p>
<p>
<milestone unit="par" n="29"/> Faciet etiam magistros aut grammaticae artis aut oratoriae, aut philosopharum litterarum interpretes ac magistros et qui omnia negotiationis officia facili ratione pertractent, accipientes pariter ac dantes, exhibentes fidele commercium. Erunt sane in omni negotiatione solliciti, utiles et qui substantiae facultates suis uiribus colligant, patres familiae ab omni luxuriarum sepositi uoluptate, iusti, sibi uacantes et a conuersationis publicae strepitu<del>s</del> separati et qui omnes religiones ac deos cum quadam trepidatione suspiciant. <milestone unit="par" n="30"/> Si uero uitiorum ac ualitudinis possederit locum et maliuolarum stellarum fuerit minaci radiatione constrictus, <supplied>ab</supplied> humoribus uitia decernit, et si Luna male fuerit collocata, aut spasticos aut lunaticos aut caducos facit, et mors illis aut ex aquis aut ex humoribus semper infertur.</p>
<p>
<milestone unit="par" n="31"/> Scire itaque nos oportet, sicut superius comprehendimus, quia Sol et Luna numquam accipiunt geniturae dominatum. Sed cum dominis geniturae <del>domini finibus</del> constituti <del>uel positi</del> uel opportuna cum ipsis radiatione coniuncti, uel in geniturae domini finibus constituti uel in domibus eorum collocati et locum ipsius prosperis radiationibus intuentes, plurimum ex natura<del>m</del> sua<del>m</del> communicatum decernunt et, licet sit alius geniturae dominus, plurimum illi a Sole et Luna ex opportuna societatis radiatione confertur. Quid itaque <del>Sol</del> cum geniturae domino aequata societatis potestate decernant, breuiter explicabo; nam quantum decernant singuli temporum spatium, in libro institutionis specialiter diximus.</p>
<p>
<milestone unit="par" n="32"/> <hi rend="bold">Sol cum domino geniturae.</hi> Si Sol cum domino geniturae hac qua diximus, fuerit radiatione coniunctus, cum ceteris quae dominus geniturae dederit, haec etiam a Sole pro naturae suae potestatibus conferuntur. Facit itaque homines plenos fidei, sed inflatos superbiae spiritu subleuatos, sapientes et omnia <del>spiritu</del> aequa putantes, moderatione compositos, humanos, religiosos et qui patres suos integro semper amore colant. Facit etiam corpore longos, decoros, sed quorum caput flauo capillorum crine lucescat; facit etiam agrorum cultores patrimonia propria uirtute quaerentes, efficaces, cordatos, et qui semper aquosa regionum delectatione laetentur. <milestone unit="par" n="33"/> Facit etiam tales qui omnes actus cum maxima honestate perficiant; sed hi ab uxore et a filiorum erunt affectibus separati. Vitia uero et ualitudines circa oculos <supplied>decernit</supplied> et ceteras partes corporis frequenti faciet igni comburi. Mortis uero exitus in peregrinis locis uiolentos publicosque decernit. Auget Sol tempus uitae si, bene collocatus, domini geniturae fines teneat, et si eum maliuolarum stellarum non impediuerit radius.</p>
<p>
<milestone unit="par" n="34"/> <hi rend="bold">Luna cum domino geniturae.</hi> Si Luna cum domino geniturae hac qua diximus radiatione fuerit coniuncta, cum ceteris quae dominus geniturae dederit haec etiam a Luna pro naturae suae potestatibus conferuntur. Facit itaque homines stabiles, honoratos, ordinatos, honestos, magnos corpore, sed corpus pro signi qualitate decernit, corporatos, sed quos honesta corporis pulchritudo condecoret, multum sumentes cibum, paruo potu gaudentes; sed et uita eorum inaequali semper ratione<del>m</del> mutatur, ut patrimonium eorum et augeatur adsidue et adsidua rursus iactura minuatur. Facit etiam eos in aquosis locis adsidue commorari. <milestone unit="par" n="35"/> Sed circa uxores et filios et matres pronos eorum facit semper affectus et a paternis adfectibus faciet separari. Quodsi Lunam maliuola stella radiauerit, uitia circa oculos semper efficiet; aut enim oculos uulnere dedecorat aut aciem luminum obscura nube suffusionis impugnat. Corpus uero eorum candid<supplied>ar</supplied>um facit macularum uarietate signatum, aut leprae maligna uulnera semper infligit, aut corpus adsidua contractione deformat, aut hos eosdem tremuli corporis imbecillitate debilitat, aut ex malignis humoribus concreta peste malum exitum mortis indicit. Sed haec beniuolarum stellarum testimonium subleuat.</p>
<p>
<milestone unit="par" n="36"/> Cum ergo ex Lunae cursu dominus geniturae fuerit inuentus, non debemus ipsum solum singulari ratione respicere, sed ex omnibus stellarum illum temperationibus figurare. Cum enim alter cum altero fuerit uel cum testimonium suum praebuerit, pro natura sua cuncta aut auget aut minuit; et geniturae dominus, alienis instructus radiationibus et ex singulis stellis quaecumque illi testimonium perhibuerint, et ex loco ac signi potestate decreti licentiam mutuatus, efficaciam suam ex aliena radiatione componit. <milestone unit="par" n="37"/> Si ergo malignus fuerit, beniuolarum stellarum prosperis radiationibus mitigatur, et tota malitiae mutatur improbitas; et, licet sit ad nocendum paratus, ex bonarum stellarum testimonio gratia quodammodo inficitur, praesertim si <supplied>sit</supplied> omnium beniuolarum stellarum radiatione conuentus; sed et signum et locus maliuolam mitigat stellam. <milestone unit="par" n="38"/> Si ergo plures fuerint in quibus est salutare praesidium, imaginem etiam ipse salutaris accipit uoluntatis et melius decernendi uotum sumit, si bonarum stellarum societate nocendi mutauerit uoluntatem. Tunc infortunia et graues casus prosperis rursus actibus corriguntur, tunc accusati et in grauibus discriminibus constituti aut sententiis iudicum aut indulgentiis principalibus liberantur; tunc aegritudines deus sanat et omnia mala in ipsis infortuniorum conatibus comprimuntur. <milestone unit="par" n="39"/> Si uero maliuola stella dominandi licentiam sola perceperit, contra hominem acerba continuatione grassatur et licentiae suae uires cum magnae necessitatis exercet imperio. Sic beniuolae rursus stellae, si non fuerint maliuolarum stellarum minacibus radiis impeditae, omnia felicitatis et omnium dignitatum ornamenta decernunt; si uero maliuolarum stellarum inimicus impugnauerit radius, nihil possunt ex promissa felicitate decernere. <milestone unit="par" n="40"/> Sic semper commixtiones et radiationes omni diligentia debemus inspicere; aliter enim non poterit totius fati explicari substantia, nisi haec omnia fuerint diligenti inquisitione collecta. Illud etiam diligenti debemus ratione colligere: et cum maliuola<del>rum</del> dominium fuerit geniturae consecuta, an in opportunis geniturae <supplied>sit</supplied> locis posita an uero in pigris atque deiectis, et an in domo sua uel in altitudinibus suis sit constituta; ex his enim omnibus, cum fuerint omnia diligenti comparatione composita, cum natura stellarum signorumque, et cum ex locorum uel cardinum potestatibus cuncta collegeris, ex conditionum etiam licentia diurnarum <supplied>et nocturnarum</supplied>, omnem hunc locum uerissimis ac certissimis poteris explicare sententiis; qui locus totam geniturae continet summam, uitae finem et omnem decreti substantiam monstrans.</p></div>

<div type="cap" n="20"><head>XX.</head>
<p><milestone unit="par" n="1"/> Cum ergo genituram tractare coeperis et totum stellarum cursum diligenti ratione perspexeris <supplied>et</supplied> locorum et cardinum uideris potestatem et omnia partili ratione collegeris, in ipsis principiis apotelesmatum positus, nihil aliud principe in loco nisi tempus uitae debes diligenti ratione colligere et geniturae domini potestatem. Frequenter enim cum, bene ordinatis quibusdam stellis, geniturae dominus angusta uiuendi spatia decernit, ex parte totum quicquid bene positae stellae decreuerant immaturo mortis mutatur aduentu. <milestone unit="par" n="2"/> Tempus ergo uitae a Sole et Luna et ab horoscopi parte et, quod est potissimum, <del>et</del> a domino geniturae debes diligenti ratione discutere; quae omnia, licet in hoc opere sparsim dicta sint, specialiter tamen in singulari libro quem <hi rend="italic">de domino geniturae et chronocratore</hi> ad Murinum nostrum scripsimus, et comprehensa sunt et explicata. Laborandum itaque est et omni sollicitudinis intentione quaerendus geniturae dominus, ut, per hoc inuento uitae spatio et a chronocratore singulis stellis diuiso, omnia possimus quae decreta fuerint explicare.</p>
<p>
<milestone unit="par" n="3"/> Sane extra ceteros climacteras etiam septimi anni et noni per omne uitae tempus multiplicata ratione currentes naturali quadam et latenti ratione uariis hominem periculorum discriminibus semper afficiunt, unde LXIII. annus, quia utriusque numeri summam pariter excipit, <hi rend="italic">androclas</hi> appellatus est; nouies enim septeni anni LXIII efficiuntur et <del>qui</del> rursus septies noueni simili modo LXIII anni efficiuntur. Quia itaque utriusque numeri cursus in hoc anno aequata ratione concurrit, grandis semper periculi discrimen imponit. Si enim septeni et noueni anni, qui <hi rend="italic">ebdomadici</hi> a Graecis et <hi rend="italic">enneadici</hi> appellantur, grauia pericula hominibus semper indicunt, quid faciet LXIII. annus, qui utriusque numeri multiplicatam et inuicem sibi obligatam perficit summam? Hac ex causa ab Aegyptiis <hi rend="italic">androclas</hi> dictus est, quod omnem uiri substantiam frangat ac debilitet. <milestone unit="par" n="4"/> Inter cetera ergo pericula quae a maliuolis stellis pro signorum anaforis et pro minacibus radiationibus decernuntur, haec etiam pericula diligenti debemus ratione colligere; et, in illis itaque periculis et in his quae ex septena uel nouena annorum ratione colligimus, inspicere debemus, ipso tempore quo<del>d</del> periculi discrimen immineat, et Lunam et temporum et geniturae dominum beniuolae stellae <del>ae</del>qua radiatione respiciant. <milestone unit="par" n="5"/> Si enim in opportunis geniturae locis Iuppiter et Venus fuerint inuenti in horoscopo ac Lunam partili radiatione respexerint, temporum etiam et dominum geniturae uiderint, minaces periculorum impetus salutari beniuolarum stellarum praesidio subleuantur et homines ex imminentibus periculis liberantur. <milestone unit="par" n="6"/> Periculorum autem non una substantia est; aut enim ex accusationibus aut ex delationibus aut ex insidiis aut ex nauigationibus aut ex itineribus aut ex damnis et amissione patrimonii aut ex aegritudinibus aut ex ueneribus aut <supplied>ex</supplied> delibitate corporis aut ex bestiis aut ex ruinis aut ex luto et praecipitiis omne periculorum discrimen adfertur. <milestone unit="par" n="7"/> Cum itaque uideris quale sit discrimen in loco, respice, sicut ante diximus, qualiter horam uel Lunam, uel ex quo loco beniuolae stellae respiciant et quatenus geniturae dominum et temporum dominum, ut, cum securus fueris de uitae substantia, tunc uideas quibus rationibus imminentis uel instantis periculi possint uitari discrimina. <milestone unit="par" n="8"/> Intueri etiam debes illam stellam quae periculum concitauit, id est quae est temporum domina, et uidere quo loco et quo signo et in quibus partibus sit constituta geniturae tunc, cum periculum decernit, et quatenus eam beniuolae stellae respiciant. Si enim, quae periculum facit stella in bonis locis fuerit inuenta uel in his in quibus gaudet signis et finibus, et a beniuolis respiciatur et in genitura bene sit collocata, discrimen imminentis periculi mitigatur. Si uero aliter fuerit et nocendi licentiam permissa sibi potestate perceperit, facit hominem inexplicabilium miseriarum laqueis implicari, ut mors imminens uel periculum nulla possit ratione uitari.</p></div>

<div type="cap" n=""><head>XXI. DE ACTIBVS</head>
<p><milestone unit="par" n="1"/> Nunc scire debemus quis in singulis hominibus uel quos decernat actus; et tunc debemus diligenti ratione colligere et quo loco sit positus. Sunt autem qui actus decernunt hominibus, Mars, Venus et Mercurius. Ille itaque decernit actus ex his tribus qui aut in MC. fuerit aut in dextro MC. trigono fuerit aut qui in sinistro aut qui in aliis cardinibus fuerit inuentus.</p>
<p>
<milestone unit="par" n="2"/> <hi rend="bold"><supplied>Mars</supplied></hi>. Si uero Mars actus decreuerit et bene fuerit collocatus, et beniuolis stellis opportuna fuerit radiatione coniunctus, et sit nocturna genitura, dat arma ducatus ac gloriam, licentiam gladii et maximarum potestatum decernit insignia, prout se decreti totius potestas extulerit, aut certe claras artes et nobiles ex igni et ex ferro facit, et quae ad omnium scientiam famoso nobilitatis indicio perferantur. In pigris autem et deiectis locis constitutus et in his signis in quibus non gaudet, honestas quasdam artes, sed cum ignobilitate decernit. <milestone unit="par" n="3"/> Quodsi, si Marte posito, radios suos beniuolae commodauerint stellae, ex actu uel ex opere quodcumque fuerit decretum, et gloriam quamdam consequetur et substantiae facultates. Si uero desertus Mars a beniuolis fuerit habens ipse decernendi actus potestatem et eum maliuolae stellae respexerint, faciet subiectos, laboriosos, et qui plus impendant quam illis ex suis <del>p</del>artibus conferatur.</p>
<p>
<milestone unit="par" n="4"/> <hi rend="bold">Venus.</hi> Si uero Venus actus decreuerit et sit <del>diurna genitura</del> uel in domo sua uel in finibus suis et sit in horoscopo partiliter constituta, aut in MC. aut in XI. ab horoscopo loco aut in V. — in his enim constituta locis ipsa decernit — et si sit nocturna genitura, dabit magnos actus et magnae gloriae decernit insignia, praesertim si eam sic positam Iuppiter trigonica radiatione respexerit aut si Luna ad eam feratur minuta luminibus; in tanta enim constituit licentia potestatis ut iste, qui sic habuerit Venerem regibus uel imperatoribus conferatur. <milestone unit="par" n="5"/> Tunc coronas aureas, tunc praetextas decernit aureasque palmatas <supplied>et</supplied> consularium uel proconsularium fascium nobilitat potestate; faciet pro climate et mensura geniturae gymnasiarchas, Asiarchas, prouinciarum sacerdotes, claros semper et nobiles, et quorum honoris insignia per totius orbis spatia perferantur, gratos, amabiles, uenustos, iustos et quibus cupiant omnes quacumque ratione prodesse; sed iis a feminis uel ab uxoribus tota felicitatis insignia conferuntur. <milestone unit="par" n="6"/> Si uero non fuerit in his locis nec in his signis nec in his finibus, et in alienis signis uel in alienis finibus fuerit inuenta, dabit artes honestas semper et mundas; facit enim aurifices, inauratores, bratiarios, argentarios, musicos, organarios, pictores. Si uero in deiectis locis et in pigris fuerit inuenta, faciet hospites, popinarios, tabernarios, myropolas et qui coronas ex florum uarietate compositas festis ac sacris diebus distrahere consuerint et quaecumque ad laetitiam uel ad delectationem sunt necessaria. <milestone unit="par" n="7"/> Sed generaliter si cum eo qui actus decernit beniuola fuerit stella, uel eum trigonica radiatione respexerit, ipsi actui gloriam famam nobilitatemque decernit et maxima facultatum incrementa largitur; et quanto plures beniuolae stellae radios suos decernenti actum societatesque contulerint, in tantum immensa felicitatis conferuntur augmenta, et ex ipso actu magnae gloriae nomen accipit, praesertim si recto cursu pergentes beniuolae stellae quae testimonium perhibent in matutino ortu fuerint inuentae. <milestone unit="par" n="8"/> Quodsi sine testimonio beniuolarum stellarum eum, qui actum decernit, maliuolae stellae solae respexerint, uitae humilitatem et subiectos actus et laboriosos decernunt et reddunt tales, qui in ipsis actibus adsiduis pulsentur infamiis. Quodsi maliuolae et beniuolae stellae decernenti actum aequabili ratione consentiant, omnes omnia pro sua faciunt natura decernendi; fortiores uero erunt qui se maiori radiatione coniunxerint.</p>
<p>
<milestone unit="par" n="9"/> <hi rend="bold">Mercurius.</hi> Si Mercurius actum decreuerit et fuerit in principalibus locis constitutus, sicut de Venere et de Marte ante diximus, et sit in sua altitudine, uel in finibus suis aut in domo sua, <supplied>omnia pro sua</supplied> natura decernit; facit enim aut reges aut iudicibus praepositos aut eis rationes regias credi aut magistros imperatorum, aut his similes actus omni ratione decernit secundum signorum naturam et eorum potestatem qui ei testimonium commodarint. Facit etiam oratores, archiatros, mathematicos, astrologos, haruspices; sed haec pro signorum potestate decernit. <milestone unit="par" n="10"/> In solidis enim constitutus iudicia maxima decernit rationesque. Si uero in tropicis signis fuerit inuentus, ex mutationibus aut ex interpretationibus decernit officia. In aequinoctialibus signis positus, ponderibus publicis praeponit. In duplicibus uero signis inuentus, cordatos, ingeniosos, inuentores, astrologos et omnia quaecumque his artibus ac disciplinis similia uidentur hac ratione decernit. <milestone unit="par" n="11"/> Generaliter itaque illud scire debemus quod, quotienscumque Mercurius actum decreuerit, si beniuolarum stellarum fuerit testimoniis adornatus, gloriam honorumque processus et maximae auctoritatis decernit insignia; contra uero maliuolae stellae deiectionem, humilitates, miserias infamiasque decernunt; sed, in ipsis decretis, ex natura stellarum non modica differentia est. <milestone unit="par" n="12"/> Mars enim testimonium perhibens faciet auctores, audaces, periculosos, cito mobiles et qui omni ratione fallantur et qui numquam alicuius potestatis licentia subiugentur. Saturnus uero mansuetos, altos, tacitos inflatosque perficiet et qui omnia cum dissimulatione <supplied><gap/></supplied>. Hoc et in ceteris duabus stellis intueri debebis. Quae omnia cum a te <supplied>diligenti</supplied>, fuerint ratione collecta, uerissime decreti totam poteris explicare substantiam et sic a te mores hominum figurantur ut ad modum picturae omnia ex responsis tuis corporum liniamenta cernantur et latens morum inueniatur effectus.</p></div>

<div type="cap" n=""><head>XXII. DE VACANTIBVS LOCIS ET PLENIS</head>
<p><milestone unit="par" n="1"/> Explicaturo mihi nunc doctrinae istius ueneranda secreta quae diuini ueteres cum maxima trepidatione dixerunt et quae inuoluta obscuritatis ambagibus reliquerunt, ob hoc ne publicata diuina scientia ad profanorum hominum notitiam perueniret, intento <supplied><gap/></supplied> animo et quieto nec aliis rationibus occupato, ut, quicquid dixero in hoc tractatu, facillimis rationibus intimetur.</p>
<p>
<milestone unit="par" n="2"/> Singula signa in libro institutionis ternos habere decanos diximus; sunt autem decani ipsi magni numinis ac potestatis et per ipsos omnia prospera et omnia infortunia decernuntur. Sic et Nechepso, iustissimus Aegypti imperator et astrologus ualde bonus, <del>et</del> per ipsos decanos omnia uitia ualitudinesque collegit, ostendens quam ualitudinem qui decanus efficeret; et, quia natura alia natura uincitur et quia deum frequenter alius deus uincit, ex contrariis naturis et ex contrariis potestatibus omnium aegritudinem medelas diuinae rationis magisteriis inuenit.</p>
<p>
<milestone unit="par" n="3"/> XXXVI itaque decani omnem zodiacum possident circulum et per XII signorum numerum iste deorum numerus, id est decanorum, diuiditur. Sed cum sint in singulis signis terni decani, non in omnibus XXX <supplied>partibus</supplied> potestatis eorum numen extenditur, sed, per singula signa, terni decani quasdam partes possident, quasdam relinquunt. Plenae sunt itaque partes, in quibus decani fuerint inuenti, uacuae uero, ad quas partes numquam decanorum numen accedat. <milestone unit="par" n="4"/> Quicumque itaque, in genitura sua, Solem et Lunam et quinque planetas in plenis habuerit partibus, erit deus maiestatis maximae praesidio subleuatus. Sed numquam poterit fieri in genitura hominis ut hora Sol et Luna et quinque planetae in plenis constituantur partibus. Qui enim unam stellam in plenis habuerint partibus, erunt mediocres; qui uero duas, ad omnia genera felicitatis accedunt, qui tres, ultra modum felicitatis multiplicata ornamenta percipiunt, qui quattuor, ad potentiam regiae felicitatis accedunt. Vltra hunc numerum in nullis genituris plenas stellae possident partes. Nam qui nec horam nec aliquam stellam in plenis habuerint partibus, erunt miseri destituti semper et pauperes, ad omne infelicitatis discrimen miseriarum continuationibus applicati. <milestone unit="par" n="5"/> Sane in omnibus locis et in omnibus stellis istam rationem debes diligenter inspicere; si enim horoscopus in plenis partibus fuerit, erunt <supplied>substantia</supplied> uitae, uirtute animi, qualitate corporis et auctoritatis potestate praeualidi. Qui uero in uacuis partibus horoscopum habuerint, erunt minori corpore, deiecti animo, inualidis uiribus, semper potentioribus seruientes et in omnibus aequalibus subiacentes et qui, in omnibus negotiis, auctoritatem libertatis amittant. <milestone unit="par" n="6"/> Simili ratione etiam MC. pars, si in uacuis partibus fuerit inuenta, uacuam decreti sui efficaciam praestat; si uero in plenis partibus, omnia integra et incorrupta praestat quae locus ipse praestare consueuit; simili modo Fortunae locus, simili etiam geniturae dominus, simili modo etiam ille quem actus praestare signauimus. Omnes enim hi, licet sint in opportunis locis positi, si non in plenis partibus fuerint, perdunt licentiae potestatem; si uero plenas possederint partes, omnia quae eos decreturos esse promisimus incorrupta potestate decernunt. <milestone unit="par" n="7"/> Explicabo itaque panes plenas ac uacuas, ut disciplinae istius secreta nullus inuidiae liuor immaculet; decanorum etiam nomina proferam, ut totum tibi quod promisimus intimetur, ab Ariete faciens exordium. Illae enim sunt partes plenae, in quibus decanorum nomina inueneris, uacuae uero, quas nudas decani reliquerunt.</p>
<p>
<milestone unit="par" n="8"/> <hi rend="bold">I. Aries.</hi> In hoc signo, id est in Ariete, quae sint partes plenae, quae uacuae, speciali significatione monstrabimus. Itaque in Ariete plenae partes XII, uacuae partes XVIII.</p>
<p>
I locus partes III uacuus</p>
<p>
II locus partes V Senator</p>
<p>
III locus partes IX uacuus</p>
<p>
IV locus partes IV Senacher</p>
<p>
V locus partes V uacuus</p>
<p>
VI locus partes IV Sentacher.</p>
<p>
<milestone unit="par" n="9"/> II. Tauri. In Tauri signo, quae sint partes plenae, quae uacuae, hoc demonstratur exemplo. Sunt autem in Tauro plenae partes XX, uacuae partes X.</p>
<p>
I locus partes III uacuus</p>
<p>
II locus partes VII Suo</p>
<p>
III locus partes II uacuus</p>
<p>
IV locus partes VIII Aryo</p>
<p>
V locus partes V uacuus</p>
<p>
VI locus partes V Romanae.</p>
<p>
<milestone unit="par" n="10"/><hi rend="bold"> III. Geminorum.</hi> In Geminorum signo, quae sint partes plenae, quae uacuae, hoc demonstratur exemplo. Sunt autem in Geminis plenae partes XVIII, uacuae XII.</p>
<p>
I locus partes VII Thesogar</p>
<p>
II locus partes II uacuus </p>
<p>
III locus partes V Ver</p>
<p>
IV locus partes III uacuus</p>
<p>
V locus partes VI Tepis</p>
<p>
VI locus partes VII uacuus</p>
<p>
<milestone unit="par" n="11"/> <hi rend="bold">IIII. Cancri.</hi> In Cancri signo quae sint partes plenae, quae uacuae, hoc monstratur exemplo. Sunt autem plenae partes XIX, uacuae partes XI.</p>
<p>
I locus partes VII uacuus</p>
<p>
II locus partes VII Sothis</p>
<p>
III locus partes II uacuus</p>
<p>
IV locus partes IV Sith</p>
<p>
V locus partes II uacuus</p>
<p>
VI locus partes IX Thiumis</p>
<p>
VII locus partes I uacuus</p>
<p>
<milestone unit="par" n="12"/> <hi rend="bold">V. Leonis.</hi> In Leonis signo, quae sint partes plenae, quae uacuae, hoc demostramus exemplo. Sunt autem plenae partes XXI, uacuae VIIII.</p>
<p>
I locus partes VII Craumonis</p>
<p>
II locus partes IV uacuus</p>
<p>
III locus partes III Sic</p>
<p>
IV locus partes VI uacuus</p>
<p>
V locus partes X Futile</p>
<p>
<milestone unit="par" n="13"/> <hi rend="bold">VI. Virginis.</hi> In Virginis signo, quae sint partes plenae, quae uacuae, hoc demonstramus exemplo. Sunt autem plenae partes XIV, uacuae partes XVI.</p>
<p>
I locus partes V uacuus</p>
<p>
II locus partes IV Thumis</p>
<p>
III locus partes II uacuus</p>
<p>
IV locus partes VI Tophicus</p>
<p>
V locus partes VI uacuus</p>
<p>
VI locus partes IV Afut</p>
<p>
VII locus partes III uacuus.</p>
<p>
<milestone unit="par" n="14"/> <hi rend="bold">VII. Librae.</hi> In Librae signo, quae sint partes plenae, quae uacuae, hoc demonstratur exemplo. Sunt autem partes plenae XIX, uacuae XII.</p>
<p>
I locus partes V Seuichut</p>
<p>
II locus partes V uacuus</p>
<p>
III locus partes VIII Sepisent</p>
<p>
IV locus partes III uacuus</p>
<p>
V locus partes VI Senta</p>
<p>
VI locus partes III uacuus.</p>
<p>
<milestone unit="par" n="15"/> <hi rend="bold">VIII. Scorpionis.</hi> In Scorpionis signo, quae sint partes plenae, quae uacuae, hoc demonstramus exemplo. Sunt autem partes plenae XVI, uacuae partes XIV.</p>
<p>
I locus partes III uacuus</p>
<p>
II locus partes V Sentacer</p>
<p>
III locus partes VI uacuus</p>
<p>
IV locus partes VI Tepisen</p>
<p>
V locus partes II uacuus</p>
<p>
VI locus partes V Sentineu</p>
<p>
VII locus partes III uacuus.</p>
<p>

<milestone unit="par" n="16"/> <hi rend="bold">IX. Sagittarii.</hi> In Sagittarii signo, quae sint partes plenae, quae uacuae, hoc demonstratur exemplo. Sunt autem plenae partes XXIII, uacuae VII.</p>
<p>
I locus partes IX Eregbuo</p>
<p>
II locus partes III uacuus</p>
<p>
III locus partes VII Sagon</p>
<p>
IV locus partes IV uacuus</p>
<p>
V locus partes VII Chenene.</p>
<p>

<milestone unit="par" n="17"/> <hi rend="bold">X. Capricorni.</hi> In Capricorni signo, quae sint partes plenae, quae uacuae, hoc demonstratur exemplo. Sunt autem plenae partes XIII, uacuae XVII.</p>
<p>
I locus partes VII uacuus</p>
<p>
II locus partes III Themeso</p>
<p>
III locus partes V uacuus</p>
<p>
IV locus partes IV Epiemu</p>
<p>
V locus partes V uacuus</p>
<p>
VI locus partes VI Omot.</p>
<p>
<milestone unit="par" n="18"/> <hi rend="bold">XI. Aquarii.</hi> In Aquarii signo, quae sint partes plenae, quae uacuae, hoc demonstratur exemplo. Sunt autem plenae partes XVIIII, uacuae XI.</p>
<p>
I locus partes IV uacuus</p>
<p>
II locus partes V Oro</p>
<p>
III locus partes IV uacuus</p>
<p>
IV locus partes VI Cratero</p>
<p>
V locus partes III uacuus</p>
<p>
VI locus partes VIII Tepis.</p>
<p>
<milestone unit="par" n="19"/> <hi rend="bold">XII. Piscium.</hi> In Piscium signo, quae sint partes plenae, quae uacuae, hoc demonstratur exemplo. Sunt autem plenae partes XIII, uacuae XVII.</p>
<p>
I locus partes VI uacuus</p>
<p>
II locus partes VI Atha</p>
<p>
III locus partes III uacuus</p>
<p>
IV locus partes V Tepibui</p>
<p>
V locus partes VI uacuus</p>
<p>
VI locus partes II Viu</p>
<p>
VII locus partes II uacuus.</p>
<p>

<milestone unit="par" n="20"/> Istam rationem ueteres inuolutam uariis obscuritatibus reliquerunt, ne ad omnium notitiam uerissima haec et immutabilis ratio perueniret. Sed et magnus ille Petosiris hanc partem leuiter attigit, non quod eam nesciret (ad omnia enim secreta diuinitatis accessit), sed cum docere nollet, ne immortalem operis sui relinqueret disciplinam. Itaque cum stellarum omnium et horoscopi et locorum omnium <supplied>uim</supplied> diligenti ratione collegeris, nouissime respicies partium numerum in singulis stellis; et in singulis locis quaere quae in <supplied>plenis</supplied> partibus, <supplied>quae</supplied> in uacuis, resideant. Tunc enim, secundum haec quae ante diximus, totius decreti poteris explicare substantiam.</p></div>
<div type="cap" n="23"><head>XXIII.</head>
<p><milestone unit="par" n="1"/> Nunc masculinas et femininas proferam partes. Scire debemus quod in omnibus signis et masculini generis et feminini <supplied>et quae masculinae</supplied> et quae femininae sint partes. Ex his enim partibus inuenitur, cuius genitura sit masculina, cuius feminina.</p>
<p>
Sunt itaque masculinae partes CXCVII, femininae uero CLXIII; quae autem masculinae sint in singulis signis, quae uero femininae, specialiter explicabo. <milestone unit="par" n="2"/> Arietis a prima usque ad VII. masculinae sunt partes, ab VIII. usque ad XII. femininae; rursus a XIII. usque ad XVI. masculinae, a XVII. usque ad XXII. femininae; a XXIII. usque ad XXX. masculinae. <milestone unit="par" n="3"/> Tauri a prima usque ad VII. masculinae sunt partes, ab VIII. usque ad XVII. femininae, a XVIII. usque ad XXX. masculinae. <milestone unit="par" n="4"/> Geminorum a prima parte usque ad XVII. masculinae, a XVIII. usque ad XXIII. femininae, a XXIV. usque ad XXX. masculinae. <milestone unit="par" n="5"/> Cancri a prima parte usque ad II. masculinae sunt partes, a III. usque ad VII. femininae, ab VIII. usque ad X. masculinae, ab XI. usque ad XII. femininae, a XIII. usque ad XVIII. masculinae, a XIX. usque ad XX. femininae, a XXI. usque ad XXVII. masculinae, a XXVIII. usque ad XXX. femininae. <milestone unit="par" n="6"/> Leonis a prima parte usque ad V. masculinae sunt, a VI. usque ad VII. femininae, ab VIII. usque ad XV. masculinae, a XVI. usque ad XXVI. femininae, a XXVII. usque ad XXX. masculinae. <milestone unit="par" n="7"/> Virginis a prima usque ad VII. femininae sunt partes, ab VIII. usque ad XII. masculinae, a XIII. usque ad XX. femininae, a XXI. usque ad XXX. masculinae. <milestone unit="par" n="8"/> Librae <del>partes</del> a prima usque ad V. masculinae sunt partes, a VI. usque ad X. femininae, ab XI. usque ad XXI. masculinae, a XXII. usque ad XXVIII. femininae, a XXIX. usque ad XXX. masculinae. <milestone unit="par" n="9"/> Scorpionis a prima usque ad IV. masculinae sunt partes, a V. usque ad X. femininae, ab XI. rursus usque ad XVI. masculinae, a XVII. usque ad XIX. femininae, a XX. usque ad XXVII. masculinae, a XXVIII. usque ad XXX. femininae. <milestone unit="par" n="10"/> Sagittarii a prima usque ad II. masculinae sunt partes, a III. usque ad V. femininae, a VI. usque ad XII. masculinae, a XIII. usque ad XXIV. femininae, a XXV. usque ad XXVII. masculinae, a XXVIII. usque ad XXX. femininae. <milestone unit="par" n="11"/> Capricorni a prima parte usque ad VIII. masculinae sunt partes, a IX. usque ad XII. femininae, a XIII. usque ad XIX. masculinae, a XX. rursus usque ad XXX. femininae. <milestone unit="par" n="12"/> Aquarii a prima usque ad IX. masculinae sunt partes, a X. rursus usque ad XII. femininae, a XIII. usque ad XIX. masculinae, a XX. rursus usque ad XXX. Femininae. <milestone unit="par" n="13"/> Piscium a prima parte usque ad X. masculinae sunt partes, ab XI. usque ad XX. femininae, a XXI. usque ad XXIII. masculinae, a XXIV. usque ad XXX. femininae.</p>
<p>
<milestone unit="par" n="14"/> Explicatis his omnibus et diligenti ratione monstratis, ad terminum istius libri properat oratio; sed quia, in principio huius libri, multa de Lunae cursibus diximus, etiam posteriores partes eius simili fine claudantur, ut libro huic numen potentissimum Lunae et initium dedisse uideatur et finem. Quid itaque in cardinibus cum ceteris stellis Luna constituta decernat, generaliter uerissimis ac manifestissimis explicabo sententiis, ut in quinto libro cetera sine inuidia matheseos secreta pandamus.</p></div>
<div type="cap" n=""><head>XXIV. QVID SIGNIFICET LVNA CVM SINGVLIS PLANETIS IN CARDINIBVS COLLOCATA</head>
<p><milestone unit="par" n="1"/> Luna cum Sole si partiliter in horoscopo fuerit, in his in quibus gaudet uel in quibus exaltatur signis, uel in domicilio suo, Solis iam radiis liberata, parentes <supplied>facit</supplied> claro splendore facultatis ornatos. Hoc idem in MC. parte cum Sole similiter posita significat. In occasu uero, id est in septimo ab horoscopo loco, et in IMC. si cum Sole fuerit partiliter collocata, aut seruos aut miseros aut degeneres aut proscriptos aut mendicos parentes facit; sed haec pro signorum uel partium qualitate decernit. <milestone unit="par" n="2"/> Si uero Mars sic Lunam positam minaci radiatione respexerit et utrique, id est Soli et Lunae, partili radiatione fuerit contrarius, corpus graui uitio debilitat et indicit frequenter oculis caecitates. Si uero in isdem partibus Sol et Luna pariter et Mars fuerint, et parentes et ipsos misera deiectionis humilitate prosternit et mortis uiolenta decernit exitia.</p>
<p>
<milestone unit="par" n="3"/> Si Luna cum Saturno in horoscopo fuerit partiliter inuenta, faciet primos nasci aut primos nutriri, sed matribus miserum pondus uiduitatis imponit aut facit eas in templorum conuersationibus detineri et ex necessariis aut ex muliebribus locis graue ualitudinis discrimen indicit. Hoc idem et in MC. decernit, si cum Saturno in hoc loco partiliter fuerit inuenta. <milestone unit="par" n="4"/> In occasu uero, id est in septimo ab horoscopo loco, et in IMC., matrem facit squalore seruitutis oppressam; ipsos uero qui nati fuerint, aut captiuos facit aut a parentibus separatos; sed haec pro signorum aut partium qualitate decernit.</p>
<p>
<milestone unit="par" n="5"/> Si Luna cum Ioue fuerit partiliter in horoscopo constituta, matrem facit splendido genere nobilitatis ornatam, ipsos uero religiosos et quolibet genere futurorum praescios; erunt sane clari, nobiles et potentes. Hoc idem et in MC. parte cum Ioue constituta decernit. <milestone unit="par" n="6"/> In occasu uero, id est in septimo ab horoscopo loco, cum Ioue partiliter constituta et in IMC., paternas dissipabit facultates, sed postea aut amicorum praesidio aut ex adfinium hereditatibus maximas consequentur substantiae facultates. Sed in omnibus <supplied>genituris</supplied> partium ac locorum potestatem debes, sicut diximus frequenter, inspicere.</p>
<p>
<milestone unit="par" n="7"/> Si Luna cum Marte in horoscopo partiliter fuerit inuenta, peregrinam matrem aut debilem monstrat, sed ipsorum aut oculi debilitantur aut stomachus. Si uero fuerit diurna genitura, toto corpore debilitabit et debiles reddit, aut partem amputat corporis. Hoc idem et in MC. parte. In occasu uero, id est in VII. ab horoscopo loco, uel si in IMC. cum Marte fuerit inuenta, relinquentes patriam in peregrinis regionibus commorantur. <milestone unit="par" n="8"/> Si uero Mercurius cum ipsis fuerit inuentus, faciet latrones, piratas, homicidas, spoliatores templorum, sacrilegos et qui falsi crimen semper incurrant et qui propter haec omnia crimina publica animaduersione plectantur; sed omnia, sicut frequenter diximus, pro signorum qualitate cernuntur. <milestone unit="par" n="9"/> Sed et si Saturnus <supplied>eos</supplied> aliqua radiatione respexerit, publicis custodiis, publico carcere et publicis catenarum nexibus obligantur, ut deturpet eos intonsa crinium semper inluuies; et eos in tali necessitate constituit ut ab inimicis alimenta deposcant; alii in custodia et in uinculis perseuerantes uitae terminum complent. Si uero Iuppiter hos omnes ex aliqua parte respexerit, in templis eos facit seruilibus officiis deputari.</p>
<p>
<milestone unit="par" n="10"/> Si Luna cum Venere in horoscopo uel in MC. partiliter fuerit inuenta, faciet notos, nobiles et quibus maxima potestatis conferantur insignia. In occasu uero, id est in VII. ab horoscopo loco, et in IMC. humile genus matris ostenditur, sed quibus numquam aliquid desit ad totum uitae subsidium, sed hi in prima aetate uaria semper pulsantur infamia. In omnibus sane signis ac locis, si Luna cum Venere fuerit inuenta, duarum sororum maritos facit aut duorum fratrum uxores, aut adfines ad matrimonii uinculum sociat.</p>
<p>
<milestone unit="par" n="11"/> Si Luna cum Mercurio in horoscopo uel in MC. partiliter fuerit inuenta, litterarum gratia claros faciet ac nobiles et aptos ad omne negotiationis officium. Si uero in occasu, id est in VII. ab horoscopo loco, uel in IMC. fuerit inuenta, actus creditarum rerum, fenoris ac rationum officia decernit. Haec nos in ultimis libri partibus breuiter dixisse sufficiat; hoc enim iste ultimus operatus est sermo, ut omnium praecedentium disputationum et omnium <supplied><gap/></supplied> ad memoriam tuam reuocaret effectum.</p></div>

<div type="cap" n=""><head>XXV.</head>
<p><milestone unit="par" n="1"/> Nunc illud tibi intimare debemus qua ratione partiliter defluat Luna, qua etiam ratione iungatur, quas Graeci <hi rend="italic">synafas aporroicas</hi> uocant. In omnibus enim signis et a multis defluit et multis ea ra<del>dia</del>tione coniungitur. Nam in quocumque signo, <supplied>in</supplied> cuiuscumque stellae finibus fuerit inuenta, ab ea defluens, ad illam fertur cuiuscumque stellae in eodem signo fines secundo loco fuerit ingressa. <milestone unit="par" n="2"/> Respice itaque quatenus eam finium dominus uel in quo loco constitutus aspiciat; et, praecedentium apotelesmatum ratione concepta, omne fatum hominis ueris poteris explicare sententiis. Respice etiam tertio ordine cuius stellae partes ingreditur — et ipsa enim decernendi accipit potestatem — et sic usque ad nouissimas ipsius signi perge partes, ut omnia possis specialiter inuenire quae ad Lunae efficaciam pertinent.</p>
<p>
<milestone unit="par" n="3"/> Illud etiam sciendum est quod, in omnibus signis, quotiens Luna nouissimas possederit partes, ad nullum feratur; occurrentis enim signi obstaculis impeditur. Sed et rursus in primis signi partibus posita a nullo defluit, sed tunc sola efficacia coniunctionis inquiritur. Omnis enim potestas praecedentium partium ex illo termino qui inter utrumque signum est praetermissa deseritur et aliam efficaciam ex prima signi parte sortitur.</p>
<p>
<milestone unit="par" n="4"/> Haec est partilis <hi rend="italic">coniunctio defluctioque</hi> Lunae; nam platice integris faciunt signis; sed nos in omni tractatu partili debemus omnia ratione tractare. Vnde iterum te atque iterum isdem commonitionibus conuenimus ut, quotienscumque tracta<del>n</del>s genituram, totum pariter decreti corpus inspicias et omnia ex singularum stellarum ra<supplied>dia</supplied>tione componas, locorum etiam ac partium diligenter inspicias potestatem, sed et signorum <del>ge</del>naturam cum locorum qualitatibus compares, conditiones etiam inspicias stellarum, cursus etiam pariter ac formas et defluctiones coniunctionesque Lunae. Sic enim, quaecumque tractaueris, <del>uel locum</del> uerissimis poteris explicare sententiis, si haec omnia sollertiae sagaci inuestigatione collegeris.</p>
<p>
<milestone unit="par" n="5"/> Nunc residuus tractatus ad quinti libri principia transferatur, ut, explicatis omnibus atque monstratis, ad partilia apotelesmata et ad sfaeram barbaricam omnis oratio transferatur.</p></div>
</div>

<div type="lib" n="V"><head>LIBER QVINTVS</head>
<div type="pr" n="pr">
<p><milestone unit="par" n="1"/> Maxima, Mauorti, promissionis nostrae fundamenta iactauimus, et plurimum per gradus singulos crescens adultus sermo profecit. Omnia enim quae ad explicandum quibusdam difficilia uidebantur, obscuritatis ambagibus inuoluta, docili sermonis explicatione monstrauimus. Si itaque capax ingenium et flagrantis animi desiderio commotum praecedentes hauserit libros et sit oportuna stellarum radiatione conceptum, ad diuina istius scientiae secreta perueniet, et, initiatum omnibus istius scientiae disciplinis, totum ordinem diuinae interpretationis accipiet, ut possit fata hominum et inuenire pariter et explicare.
<milestone unit="par" n="2"/> Sed plus aliquid a nobis exspectat auditor; sic enim praecedentium librorum principia formata sunt ut, ex his quae scripsimus, adhuc maioris operis substantia requiratur. Ne itaque desiderantis animi cupiditatem falsa promissione decipiam, omni inuidiae liuore deposito et omni desidiae torpore proiecto, ad cumulata matheseos secreta perueniam, ne intentio tua in ipsis principiis inuidiae ac malitiosae taciturnitatis uitio relinquatur. Plenum itaque opus quod promisimus reddimus, omnia prudentiae tuae specialiter intimantes.</p>
<p>
<milestone unit="par" n="3"/> Sed ne sermo nudus diuino praesidio relinquatur, et eum ipsis conatibus aduersantis maliuoli cuiusdam hominis liuor impugnet <del>et</del> «Quicumque es deus, qui, per dies singulos, caeli cursum celeri festinatione continuas, qui maris fluctus mobili agitatione perpetuas, qui terrae soliditatem immoto fundamentorum robore roborasti, qui laborem terrenorum corporum nocturnis soporibus recreasti, qui, refectis uiribus, rursus gratiam dulcissimi luminis reddis, qui fragilitatem corporis diuina mentis inspiratione sustentas, qui omnem operis tui substantiam salutaribus uentorum flatibus uegetas, qui fontium ac fluuiorum undas infatigabili necessitate profundis, qui uarietatem temporum certis dierum cursibus reddis, solus omnium gubernator et princeps, solus imperator ac dominus, cui tota potestas numinum seruit, cuius uoluntas perfecti operis substantia est, cuius incorruptis legibus conuenta natura cuncta substantia perpetuitatis ornauit, tu, omnium pater pariter ac mater, tu tibi pater ac filius, uno uinculo necessitudinis obligatus, tibi supplices manus tendimus, te trepida cum supplicatione ueneramur. <milestone unit="par" n="4"/> Da ueniam quod siderum tuorum cursus eorumque efficacias explicare conamur; tuum sit quod ad istam nos interpretationem nescioquod impulit numen. Pura mente et ab omni terrena conuersatione se posita et cunctorum flagitiorum labe purgata hos Romanis tuis libros scripsimus, ne, omni disciplinarum arte translata, solum hoc opus extitisse uideatur ad quod Romanum non adfectasset ingenium. <milestone unit="par" n="5"/> Vosque perennium siderum cursus, Luna etiam humanorum corporum mater, et tu, o omnium siderum princeps, qui menstruis Lunae cursibus lumen adimis pariter et reddis, Sol optime maxime, qui omnia super omnia per dies singulos maiestatis tuae moderatione componis, per quem cunctis animantibus immortalis anima diuina dispositione diuiditur, qui solus ianuas aperis sedis supernae, ad cuius arbitrium fatorum ordo disponitur, <milestone unit="par" n="6"/> da ueniam quod gracilis sermo ad numinis tui secreta peruenit; non nos sacrilega cupiditas ad hoc studium aut profanae mentis ardor impegit; sed animus diuina inspiratione formatus totum conatus est quod didicerat explicare, ut quicquid diuini ueteres ex Aegyptiis adytis protulerunt, ad Tarpeiae rupis templa perferret. Vestrum itaque date mihi decreti praesidium, et trepidationem animi uestra maiestate firmate, ne numinis uestri praesidio destitutus ordinem non possim promisi operis inuenire».</p></div>
<div type="cap" n="1"><head>I. DE HOROSCOPO</head>
<p><milestone unit="par" n="1"/> Habent etiam, Mauorti decus nostrum, <supplied>signa</supplied> sine alicuius stellae praesentia ex natura sua decernendi maximam potestatem, et multis in genituris operatur ipsa signorum nuda substantia. Sed haec efficacia in solis cardinibus inuenitur. Cardines <supplied>enim</supplied> etiam si nudi ab stellarum testimoniis relinquantur, ex sua natura decernendi accipiunt potestatem. Quod ut manifestius intellegas, ipsius rationis auctoritate monstrabo.</p>
<p>
<milestone unit="par" n="2"/> <hi rend="bold">Horoscopus in Ariete.</hi> Si Horoscopus in Ariete fuerit inuentus, <del>et</del> in Capricorno MC. erit, occasus in Libra, IMC. reperitur in Cancro. Quid itaque horoscopus in Ariete constitutus, quid <del>huius</del> residui tres cardines decernant, interim generaliter explicabo. Cum horoscopus in Ariete fuerit, plurima in iuuentute<del>m</del> decernit, fratres denegat, aut ex pluribus fratribus unum reseruat. Sed et ipsum uitii cuiusdam acerbitate debilitat, nomen semper odio persequitur; paterna substantia in statu eodem non perseuerat, sed nunc dilapidata dispergitur, et rursus dissipata colligitur. Videbitur sane quibusdam ex nimia liberalitate tutior, aliis liberalitatis eius constantia displicebit; et beneficia sua praestabit ingratis, ut numquam ei pares gratiae rependantur. Erit sane mutabilis, et caput eius uariis semper doloribus fatigabitur.</p>
<p>
<milestone unit="par" n="3"/> Si in Capricorno MC. partiliter fuerit, perseuerantis cuiusdam gloriae ornamenta decernit, et faciet ei multos cum quadam humilitate blandiri. Erit negotiis quibusdam litterisque praepositus, multis quottidianae uitae alimenta suppeditans, alienas facultates propria procuratione sustentans, multis rebus necessariis ingeniosus, et cui absconsarum religionum secreta credantur, et ad caelestia secreta penetrabit, si istum locum Mercurii stella ex aliqua parte respexerit, uel in ipso loco Mercurius fuerit inuentus. <milestone unit="par" n="4"/> Tertius uero cardo, id est occasus, decernendi sibi licentiam uendicat. Is si fuerit inuentus in Libra, uitam in domo regia assidua conuersatione decernit, aut in publicis actibus constituit. Erit autem uitae ex quadam inaequalitate mutabilis, ut felicitates omnes semper infelicitas subsequatur, prosperitates infortunium, ut ex altissimo dignitatis gradu ad infimum caduca humilitate reuocetur. Nam omnem eius claritatem inuidiae liuor impugnat, praesertim si horoscopum Iuppiter de trigono non uiderit, uel si in eo non fuerit; tunc enim haec mala fortius conualescunt. <milestone unit="par" n="5"/> Quartus erit cardo IMC.: is erit, Ariete horoscopante<del>s</del>, semper in Cancro. Facit claros et coronarum infulis adornatos, et decernuntur eis statuae pariter et imagines, si istum locum Iuppiter in horoscopo constitutus respexerit, uel si in ipso loco fuerit inuentus. Erunt ei quidam ex affinibus aduersarii, propter se uel propter necessarium sibi aliquem. Erit intonsis crinium sordibus squalibus, et erit semper necessariorum abundantia copiosus, praesertim si in quocumque horoscopi cardinum Iuppiter fuerit inuentus.</p>
<p>
<milestone unit="par" n="6"/> <hi rend="bold">Horoscopus in Tauro.</hi> Si horoscopus in Tauro fuerit inuentus, multis laborum continuationibus fatigabitur, et, quicquid in prima aetate fuerit consecutus, semper amittet. Sed postea, quod amiserat cum laetitia cumulatur augmento, et habebit bonae felicitatis ornatum, et inimicos suos uidebit, miserae humilitatis continuatione prostratos. Si in Aquario MC. fuerit, cum potentioribus semper amicitiae gratia uersabitur, et uitam ex publicis semper habebit actibus, et erit aquosis semper negotiis implicatus, et qui numquam accusationis pulsetur inuidia. Habebit sane et incrementa facultatum pariter et damna. <milestone unit="par" n="7"/> Si occasus in Scorpionis signo fuerit inuentus, erit in omni uitae conuersatione cordatus, alieno se nutriens procurationis officio. Vxorem primam interuentu mortis amittit. Si uero fuerit mulier, et maritum amittit pariter et filium. Si in Leone IMC. fuerit inuentum, faciet proprio labore patrimonii subsidia quaerentes; et hi a suis uariis insidiarum generibus maximam consequentur substantiae facultatem, sed quae apud ipsos perpetuae felicitatis ordine perseueret. Sed haec pro mensura geniturae decernuntur.</p>
<p>
<milestone unit="par" n="8"/><hi rend="bold"> Horoscopus in Geminis.</hi> Si in Geminis horoscopus fuerit inuentus, in primis uitae constitutus initiis laborabit, et a parentibus illi solacium semper affertur. Erit sane caelestibus secretis semper imbutus, et maiorum uirorum fidelibus amicitiis adstrictus, et qui patrimonium <supplied>per</supplied>dat. Si MC. cardo fuerit in Piscibus, uitam suam in loco aquoso constituit, et ex humida substantia patrimonia possidebit; et uictus ei ex alienis facultatibus conferetur, et in duabus ciuitatibus aut potentia eius aut patrimonium diuidetur. <milestone unit="par" n="9"/> Si occasus in Sagittario fuerit inuentus, aut fratribus suis aut affinibus per ipsum aliquod inferetur exitium, et animum eius per uarias temporum uices maximis sollicitudinibus cruciabit. Habebit inimicos et, derelicta patria, peregrinis nationibus immorabitur, sed reuersus postea ad paternos lares deorum se putabit praesidio restitutum. Si in Virgine IMC. cardo fuerit, a prima aetate uaria laborum continuatione quassabitur; sed, processu temporis, maximae felicitatis incrementa consequetur. Sed haec singulis pro mensura geniturae prouenient, quod in omnibus sicut frequenter diximus obseruare debebis.</p>
<p>
<milestone unit="par" n="10"/> <hi rend="bold">Horoscopus in Cancro.</hi> Si horoscopus in Cancro fuerit inuentus, faciet acutos semper ingenio, sed qui cuncta cum tarditatis moderatione perficiant. Faciet graues, doctos, et qui grauiter irasci consueuerint, et qui malos omnes seueris indignationibus persequantur, fortes, moderatos, sed quorum indignatio facillime indignetur et mitigetur. Habebunt sane uitae substantiam ex publicis uel ex regiis locis, quibus uitae illis substantia conferetur, et erunt semper in publicis necessitatibus occupati; sed illis uaria necessitate compulsi plurimi blandientur. Sed si horoscopo in Cancro constituto, <del>et</del> Saturnus in eo <supplied>fuerit</supplied> aut eum uiderit, aut uiolentam mortem facient, aut grande ualitudinis incidunt uitium, aut pr<del>opr</del>iores fratres pro ipsis uicariis mortibus interibunt.</p>
<p>
<milestone unit="par" n="11"/> Si in Ariete MC. cardo fuerit, cum potentioribus uiris assidua conuersatione uersabitur, aut ex alienis facultatibus cottidiana illi alimenta praestantur, et erit semper res bonas appetens et desiderans. Sed patrimonium eius assidua uarietate mutatur, et quotienscumque amissum fuerit, totiens comparatur. Si in Capricorno fuerit occasus, latenti pulsabitur semper inuidia, sed postea quieta moderatione componitur post multa inaequabilitatis incommoda. Erit sane ingeniosus, acutis mentis inuestigationibus adornatus, absconsi cuiusdam doloris tormenta sustinens, aut infinitis animi doloribus fatigabitur.</p>
<p>
<milestone unit="par" n="12"/> Si in Libra IMC. cardo fuerit, multis laboribus fatigabitur et ciuilibus muneribus applicatus, uel, popularibus conuersationibus traditus, praecedentis patrimonii substantiam dissipabit. Erit sane secundus in omnibus potestatibus, et erit aliis necessarius. Ex litteris habebit substantiae facultatem, et erit cui ab aliis latentia secreta credantur. Perueniet ad extrema spatia senectutis, et bono sepulturae honore decorabitur, et si Mercurius in sequenti signo fuerit inuentus, pr<del>opr</del>ior erit inter omnes masculos filios. Si uero Venus in II. loco fuerit inuenta, filiae praeferuntur spatia uitae, si dominus geniturae, sicut ante diximus, bene fuerit collocatus, et beniuolarum stellarum radiis adornatus.</p>
<p>
<milestone unit="par" n="13"/> <hi rend="bold">Horoscopus in Leone.</hi> Si in Leone horoscopus fuerit inuentus, is qui sic horam habuerit, multis laboribus et multis periculis implicabitur. Sed, per omne uitae tempus, erit omnibus notus, erit etiam semper ingenuus, habens liberam potestatem, et qui non in omnibus malitiae uirus exerceat; iubendi et imperandi uota concipiet, propriis laboribus acquirens substantiae facultatem. Sed si Mars in hoc eodem loco partiliter fuerit inuentus, aut Sol eum ipsum quadrata uel diametra radiatione respexerit, omnifariam denegat filios. <milestone unit="par" n="14"/> Si uero Iuppiter simili modo fuerit inuentus, unam dabit filiam. Si MC. in Tauro fuerit inuentum, habebit uitam in loco publico aut in templo. Matrimonium uero contrahet cum muliere uidua aut ab alio stuprata aut subiecta et seruilis condicionis aut anu aut quae publica pulsetur infamia, et <supplied>ei</supplied> a potentissimo uiro honor maximus conferetur. Erit autem omnium rerum <del>in</del>scius, et incrementis prosperae fortunae laetabitur. <milestone unit="par" n="15"/> Si in Aquario fuerit occasus, uita eius et augmenta semper habebit et damna.</p>
<p>
Erit gratus, <supplied><gap/></supplied> sed in quibusdam rebus probatur. Si in Scorpione IMC. fuerit inuentum, habebit <supplied>in</supplied> quibusdam negotiis principatum. Quodsi Mars hunc locum quacumque radiatione respexerit, <supplied>erit</supplied> in custodia aliquando sed libera. Quodsi Mars sic positus in matutino ortu fuerit inuentus, militabit aut armorum erit praepositus, sed in extraneis et peregrinis morietur locis, repentina aut uiolenta morte prostratus.</p>
<p>
<milestone unit="par" n="16"/> <hi rend="bold">Horoscopus in Virgine.</hi> Si in Virgine horoscopus fuerit inuentus, erit multis laboribus et multis sollicitudinibus implicatus, sed cui diuinitas uel per somnium uel aliqua hariolatione, aut certe responsis et sortibus cuncta praedicat. Preces uero suas ad diuinitatem multiplici semper continuatione perpetuat <supplied><gap/></supplied> <supplied>a</supplied>morum illecebras oculorum passiuis cupiditatibus incurrens, et qui omnium mulierum concubitus proiecta cupiditate desideret. Sed istis tamdiu uitiis laborabit, quamdiu signi eius fuerit anafora completa. Erit sane laetus, humanus, et apud quem pura amicitiae necessitudo permaneat, et ad quem damni alicuius sollicitudo pertineat; multa sciens et omnium disciplinarum secreta perquirens, omnia in claustro pectoris retinens, sed praeconio simplicitatis ornatus, et cui aut docti sermonis gratia aut negotiationis officio, aut ex successione aut ex sacris aut ex uirtute auliqua magna felicitas et magna conferatur substantia facultatis. <milestone unit="par" n="17"/> Si in Geminis MC. fuerit inuentum, ex publicis <del>aut ex</del> sacris dabit substantiam, sed hoc tunc cum limen fuerit senectutis ingressus. Erit religionum ac deorum cultor, iustus, et cui maxima pars ciuium obtemperare conentur, absconsas res assidua inuestigatione perquirens, multarum artium ac disciplinarum <del>in</del>scius, et ultimo uitae tempore multis per ipsum integrae ac rectae uitae monstratur officium. <milestone unit="par" n="18"/> Si in Piscibus occasus fuerit, ibit per multa loca peregrina, multis hominibus notus, et ei multi sedula obsequiorum gratia blandientur. Erit gratus, felix, uenustus, acutus, multis occupationibus implicatus, et ad omnem conuersationem <supplied>aptus</supplied> semper et nobilis. Si in Sagittario IMC. fuerit inuentum, erit felix et <supplied>ei</supplied> a suis substantia conferetur, et ei plurimi blandientur. Erit omnibus notus, diis gratias pro sua felicitate restituens, aut ei sacra publica credentur. Filiorum uero felicitate laetabitur, et dolorem amissorum filiorum rursus <supplied>sus</supplied>cepta felici sobole mitigabit; erit ad omnia aptus, erit etiam doctus et agilitatis felicitate perspicuus.</p>
<p>
<milestone unit="par" n="19"/> <hi rend="bold">Horoscopus in Libra.</hi> Si horoscopus in Libra fuerit inuentus, habebit aegritudinem et multis periculorum laqueis implicabitur, et assidue illum aduersariorum turba pulsabit, et de ueris ac definitis rebus habebit contentiosa certamina. Religiosus sane erit et cultor deorum, sed cuius uita inaequalitatis semper uarietate mutetur. Sed in omnibus inuictus erit et talis ut in nulla re uideatur esse posterior, gloriosus. Sed locus filiorum erit mutabilis, nam numquam ei integer numerus filiorum perseuerat. Erit talis qui in omnibus rectum uelit habere iudicium, diuinis et caelestibus religionibus seruiens. <milestone unit="par" n="20"/> Si in Cancro MC. fuerit inuentum, erit gloriosis quibusdam actibus occupatus. In loco religioso aut in publicis nutrietur, et in senectute maxima illi gloriae conferentur insignia, ita ut nouissimum uitae tempus nobilitatis splendoribus adornetur. Erit in senectute copiosus, pecuniosus et diues, et ei processu temporis gradatim omnis substantia felicitatis accedit; tarde consequetur filios, aut unum habebit filium. Sed si locum istum Iuppiter aliqua radiatione respexerit, multa ac felici sobole gaudebit. <milestone unit="par" n="21"/> Si occasus in Ariete fuerit inuentus, ex aquosis habebit lucrum uel in aquosis locis. Erit ex aliquo timore sollicitus, et in desertis locis incurret aliquod uitae discrimen, et multa periculorum continuatione quassabitur. Multis ac crebris peregrinationibus diuidetur. Habebit sane latens uitium, et ei in senectute posito felicitas maxima conferetur. Sed uxor eius insaniae periculis laborabit. Si IMC. in Capricorno fuenit inuentum, patrimonium eius uaria ratione mutabitur, et quicquid acquisitum fuerit rursus amittitur, et rursus quod amissum fuerit inuenitur. Sed omnis substantia propriis uiribus et uirtutibus quaeritur, et, in ultimo aetatis gradu positus, maximo incremento felicitatis ornatur. Cogetur <supplied>autem</supplied> sibi filium alienae sobolis adoptare, aut filios ex muliere infima consequetur.</p>
<p>
<milestone unit="par" n="22"/> <hi rend="bold">Horoscopus in Scorpione.</hi> Si horoscopus in Scorpione fuerit inuentus, in prima aetate faciet acutos, iracundos, agiles, sed hi per multa infurtuniorum genera ducentur. Verum postea felici licentia subleuantur, et erunt magnis laetitiis dediti, si ipsum Iuppiter aliqua radiatone respexerit; erunt gloriosi et a diis praesidia sperabunt semper, et sacrorum aut caelestium religionum sacramenta percipient. Erunt in alio loco, uel in alia ciuitate suo studio transferentur. Erunt semper erecto spiritu, subleuati, acuti praeferentes ornamenta sermonis. Erunt tales quibus semper uarietas placeat. Propter amicos aut negotia aut pericula semper incurrunt, et, post multa ex amissione filiorum infortunia, rursus felici sobole gaudebunt. <milestone unit="par" n="23"/> Si in Leone MC. fuerit inuentum, uita eius uario labore ac uariis sudoribus fatigabitur, et erit potentiori alicui honoris aut nutrimentorum gratia subiugatus. Erit fortis et cui processu aetatis plurimi blandiantur, et qui plurima ex suis facultatibus ad alios transferat. Erit in aliqua positus potestate, augebit paternae substantiae facultatem. Si in Tauro fuerit occasus, plurimos habebit aduersarios quos omnes uidebit uario genere semper oppressos. Erit talis qui ad uenereos coitus oculorum cupiditate cogatur, et qui aliqua pulsetur infamia. Patrimonium et acquiret pariter et perdet, et quotienscumque perdiderit, iterum consequetur. Si IMC. in Aquario fuerit, prope aquam aut ex aqua habebit uitae discrimen et cuicumque profuerit, is ei ingratus semper existit.</p>
<p>
<milestone unit="par" n="24"/> <hi rend="bold">Horoscopus in Sagittario.</hi> Si horoscopus in Sagittario fuerit inuentus, multos aduersarios faciet, et collectum patrimonium unde non sperauerat conferetur. Peregrinis frequenter regionibus detinebitur, grandem fluuium aut grande pelagus nauigabit. Erit semper in publicis conuersationibus positus, in aquosis aut ex aquosis locis uitam pariter habebit et fructum, plurimas artes et disciplinas plurimas consequetur, erit cordatus, ingeniosus et omnium rerum scius. Si in Virgine MC. fuerit inuentum, in magnis <supplied>erit</supplied> promotionibus constitutus, et multis potestati<del>bu</del>s gratia praeferetur. Consequetur maximam licentiae potestatem, et iussiones eius audientium turba seruabit, et multi per eum habebunt uitae ac uiuendi subsidia, et cuicumque aliquid tale contulerit, ipse ei ingratus semper existit. <milestone unit="par" n="25"/> Si occasus in Geminis fuerit inuentus, et filios habebit pariter et nepotes, sed tunc cum limen fuerit senectutis ingressus, et erit talis ut omnes dolores facillimis rationibus perferat, et qui damna recta mentis auctoritate contemnat. Alii<del>s</del> secretas perlegunt litteras, et caelestium aut sacrarum rerum ordines monstrant. Erunt ingeniosi, iusti, cordati, et qui aduersarios subdolis semper dissimulationibus insequantur, docentes omnia et quibus felicitas tardis processibus conferatur. Si in Piscibus IMC. fuerit, in aquosis locis habebit uitae subsidia. Erit talis cuius fidei cuncta credantur. Erit notus et nobilis, sed circa uxorem uel affectus eius alienus <del>erit</del>.</p>
<p>
Sed si istum locum Iuppiter aliqua radiatione respexerit, facetam uxorem ducet, et erunt ei grati coniugales affectus, sed stupro uel adulterio cognitam ducit uxorem.</p>
<p>
<milestone unit="par" n="26"/> <hi rend="bold">Horoscopus in Capricorno.</hi> Si horoscopus in Capricorno fuerit inuentus, amicis puro exhibet amicitiam semper affectu. Erit subdolus et laetus, et cui nihil desit ad uitae subsidium. Peregrinabitur, et quibus uitae alimenta praestiterit, ipsi ei existunt semper ingrati. Erit amabilis, parui animi, et dis longis et prolixis semper precibus molestus. Erit talis cui abundet substantia facultatis. Erit muliebribus libidinibus obligatus, et qui has easdem mulieres, expletis libidinibus, uituperare contendat, sacramenti cuiusdam aut sacrorum aut uitae alienae aut absconsarum religionum secreta perdiscens. <milestone unit="par" n="27"/> Si in Libra MC. fuerit, erit pius honesta gratia sermonis ornatus, doctus. Diis uota restituet, ex quibusdam necessitatibus aut ex quibusdam periculis liberatus. Habebit prosperos actus, sed posteaquam malis actibus fuerit oppressus, felicitas ex alienis infortuniis conferetur ei, habebit ex alienis mortibus lucrum, aut ex ueteri re aliqua et absconsa commoda felicitatis inueniet. <milestone unit="par" n="28"/> Si in Cancro occasus fuerit, habebit ab affinibus molestias maximas, et erit maximis periculis implicatus. Si in Ariete IMC. fuerit, in maximis erit erroribus, et post incommoda uitae requiem sortietur, sed uita eius ex actus uarietate mutabitur. Erit enim nunc in alto dignitatis gradu, nunc ad infimum cum dignitatis deiectione reuocatur. Sed haec illi inaequabilitas ex amicitiis potentium nascitur. Effert uxorem et primum filium, aut certe quicumque natus filius fuerit, graui debilitabitur uitio ualetudinis.</p>
<p>
<milestone unit="par" n="29"/> <hi rend="bold">Horoscopus in Aquario.</hi> Si horoscopus in Aquario fuerit inuentus, quodcumque consecutus fuerit qualicumque rursus laceratione dilapidat, et quidquid habuerit uel quaesierit rursus amittit, sed quod amissum fuerit facili ratione plerumque colligitur; multos suscipiet fouens, et multis uitae alimenta praestabit, et erunt circa ipsum ingrati quibuscumque ab ipso aliquid fuerit forte coll<del>oc</del>atum, et in graui periculo constitutus, et ab hominibus desperatus, deorum praesidio liberatur. A multis inuido stridore pulsabitur. Deorum litterarum autem aut sacrorum aut religionum officia tractabit, et magnis uiris erit bonis actibus notus. <milestone unit="par" n="30"/> Si in Scorpione MC. fuerit inuentum, erit fortis, sed dura uita et dura conuersatione quassabitur. De loco ad locum transitum faciet, et si fuerit ingenuus, seruilia exsequetur officia, sed postea eum in omnibus prospere sequetur euentus. Sed et circa uxorem et filios inter initia miseris infortuniis laborabit, et postea ei ex maiorum uirorum notitia felicitas conferetur. Si in Leone fuerit occasus, cum uxore uaria simultate dissentiet. Cum indigna enim aut cum anu matrimonium copulat, aut quae uariis amorum <del>excipiatur uel</del> capiatur ardoribus, et a suis patietur insidias, et contra illum inimici repentinis actionibus eriguntur, et suis uiribus ac sua uirtute tollit alieni iuris uxorem, aut alienam sponsam, aut certe cum uidua matrimonium contrahit. <milestone unit="par" n="31"/> Si IMC. in Tauro fuerit, <supplied>erit</supplied> magnus et cum multis potentibus uersabitur, et in omnibus rebus habebit gloriam, et multorum substantiam gubernabit, ut ei res plurimae credantur propter disciplinae suae ueritatem, et morietur post multum temporis spatium longo pondere senectutis pressus, si dominus geniturae condicionis suae secutus potestatem, et in principalibus geniturae locis positus, ornatus signo pariter et parte, integrum temporis sui decreuerit numerum.</p>
<p>
<milestone unit="par" n="32"/><hi rend="bold">Horoscopus in Piscibus.</hi> Si horoscopus in Piscibus fuerit inuentus, <supplied>erit</supplied> ingeniosus, cordatus, fidus amicus ac necessarius, et ex quibusdam negotiis promouebitur, ita tamen ut potestati eius et honoribus potestas alia praeferatur. Habebit inimicos sed ex his facillimis rationibus uindicabitur, et ex longis quibusdam negotiis gloriam consequetur, sed processu temporis maioris dignitatis ornamenta consequitur, et magnae habebit felicitatis augmentum, et <supplied>erit</supplied> assidue cum multorum notitia  peregrinationibus notus. <milestone unit="par" n="33"/> Si MC. in Sagittario fuerit, multis erroribus implicabitur, et periculorum uaria discrimina accedit. Erit agilis in omnibus conuersationibus, et cum potentioribus personis habebit non modica certamina, et propter personam quamdam incurrit insidias, et totum quicquid primum possederit perdit, et alienarum rerum rursus dominia consequitur, amicis fidam amicitiae necessitudinem exhibens semper. Sed hunc ad uenereos coitus collectum per oculos desiderium semper impellit. <milestone unit="par" n="34"/> Si occasus in Virgine fuerit, erit cordatus et alienis hominibus alimenta praestabit. Erit talis cui fidelia secreta credantur. Multos amicos suis alimentis aut suis praesidiis subleuabit, et grandis ei diuitiarum cumulus accedit, et amici existunt frequenter ingrati, et circa uxorem blandis erit amorum affectibus obligatus. Sed et ipsa circa eum erit frequenter ingrata. Ex uxoris aut filiorum infortunis grauia doloris tormenta patietur. <milestone unit="par" n="35"/> Si in Geminis IMC. fuerit, multis aegritudinibus fatigabitur, et multis laboribus applicabitur, dolorem aliquem aut uitium habebit absconsum, et post infelicitatis incommoda maxima ei felicitas conferetur, ita ut et aliis uitae alimenta suppeditet, et amissis prioribus omnibus ei repentino casu diuitiae conferentur. Possidebit et habebit subsidia quae ei omnia subministrent, et cum fuerit onere senectutis oppressus, in peregrinis locis repentina morte morietur. Sed et in hoc geniturae dominus requiratur.</p>
<p>
<milestone unit="par" n="36"/> Putabunt quidam haec generaliter esse dicta; sed est eorum uera substantia: haec enim omnia singula signa propria potestate decernunt. Nam si <hi rend="bold"><hi rend="italic">Moerogenesim Aesculapii</hi></hi> legeris, quam sibi uenerabilem Mercurii stellam intimasse professus est, inuenies ex singulis minutis sine aliquo stellarum additamento omnium geniturarum ordines explicatos. Nam in singulis minutis horoscopum statuens, omnem ordinem uitae, omnes actus pariter ac formas et ultimum diem uitae, periculorum etiam genera uerissimis ac manifestissimis rationibus explicat. Nam in singulis signis cum sint XXX partes et sint minuta MDCCC, horoscopum in uno minuto constituens sic integra hominum fata descripsit. <milestone unit="par" n="37"/> Sed ille, diuino genere ortus ac diuini generis propagatione conceptus, et uenerandi numinis magisteriis imbutus, praeclaram reliquit huius operis disciplinam. In nobis quia fragilis et caduca substantia est, non meremur talibus magisteriis institui. Diuinorum itaque uirorum uestigia sectemur, et quicquid ab illis traditum est interpretationibus transferamus. <milestone unit="par" n="38"/> Sed nolo, Lolliane decus nostrum, <supplied>in</supplied> istis libris Moerogenesis requiratur. Cum enim hoc opus cum fauore propitii numinis mediocritas nostra compleuerit, tunc tibi aliis XII libris illius operis intimabo secreta. Sed nunc pedetentim discenda sunt omnia: aliter enim ad Moerogenesim uenire non possumus, nisi mens nostra primae institutionis secreta cognouerit.</p></div>

<div type="cap" n="2"><head>II.</head>
<p><milestone unit="par" n="1"/> Quia itaque generaliter diximus, quid <supplied><gap/></supplied> habentia horoscopus <supplied>in</supplied> stellarum finibus faciat. Tu intento animo ea quae dicimus accipe et assidua lectione memoriae manda. Aliter enim fata hominum explicare non poteris, nisi haec omnia tenax memoria crebra exercitatione possederit.</p>
<p>
<milestone unit="par" n="2"/> <hi rend="bold">Horoscopus in finibus Saturni.</hi> Si horoscopus in finibus Saturni fuerit inuentus, faciet pigros semper ac tardos, et alta taciturnitate, mentis obscuros, malos, malitiosos, et qui sint ab omni bonitatis gratia separati, et quorum consilia tardos habeant semper effectus, et qui omnes uario odiorum genere persequantur, et quorum irae perpetua se indignatione continuent. Quodsi, in finibus Saturni horoscopo constituto, ipse Saturnus in iisdem partibus partiliter fuerit inuentus, denegabit fratres, aut, quicumque primi nati fuerint, misera eos morte prosternit, aut infortunium perpetuae decernit orbitatis, ut semper his filiorum soboles denegetur. <milestone unit="par" n="3"/> Si Iuppiter in Saturni finibus fuerit inuentus, id est in quibus est horoscopus constitutus, faciet strictos, auaros, sordidos, et qui in omni uita laetitiae gratiam uitent, seruilibus semper studiis et moribus implicati, et qui omnem substantiam suam ad alios donationis titulo transferant. Quodsi Mars in ipsis partibus fuerit inuentus, faciet sceleratos, crudeles, et totius malitiae acerbitate possessos, et qui se uariis generibus ad uarios actus aut locent semper aut uendant. Sed malitia eorum et facinus nunquam poterit abscondi, sed facinus eorum malumque propositum proprio temeritatis ardore detegitur. <milestone unit="par" n="4"/> Si Sol in ipsis partibus fuerit inuentus, faciet moribus temperatos, sed ad omne malitiae uirus armatos, et qui semper imperfecta <del>ei</del> et incompleta sua consilia derelinquant. Si Venus in ipsis partibus fuerit inuenta, circa uenereos coitus sordidos faciet, et qui res alienas inuida semper cupiditate desiderent. Si Mercurius in ipsis partibus fuerit inuentus, faciet in omnibus conuersationibus sordidos, et qui frequenter carceri et custodiae publicae tradantur, et qui facinoris causa miseris discriminibus implicentur. Si Luna in ipsis partibus crescens fuerit inu<supplied>enta</supplied>, uel plena luminibus, <supplied>languid</supplied>os reddit animo et corpore. Si uero fuerit minuta luminibus, omne corpus malignis humoribus uitiat, et aut hydropicos facit, aut liuido pallore deformes, aut certe decernit insanias.</p>
<p>
<milestone unit="par" n="5"/> <hi rend="bold">Horoscopus in finibus Iouis.</hi> Si in finibus Iouis horoscopus fuerit inuentus, omnia uirtutis ac sapientiae ornamenta decernit. Quodsi Iuppiter in ipsis finibus fuerit inuentus, faciet magnanimos sed ardore crudelitatis armatos. Si Saturnus aut Mars in ipsis partibus fuerit inuentus, et sit diurna genitura, faciet perfidos et qui numquam promissorum suorum fidem compleant, fingentes sapientiam et ipsi se putantes esse sapientes, humiles in uita et misero tristitiae squalore depressos. Quodsi per diem in his finibus fuerit inuentus, haec omnia ex aliqua parte mitigantur. <milestone unit="par" n="6"/> Si Venus in his partibus fuerit inuenta, faciet aptos ad omnia bonitatis officia, sed in nuptiis eos numquam prospere sequitur euentus. Erunt benigni, fructum omnium bonorum ex assidua felicitate capientes. Si Mercurius in his finibus fuerit inuentus, faciet moribus semper amatos, et ab omni malitia sepositos, et qui omnia simpliciter intellegant, et qui <supplied>de</supplied> plurimis rebus deliberare uideantur. Si Luna in his finibus fuerit inuenta, omnia felicitatis ornamenta decernit, et boni corporis substantiam reddit, et sanitatem exclusis ualitudinum uitiis tribuit. Si Sol in ipsis partibus fuerit inuentus, haec eadem quae Luna simili ratione decernit.</p>
<p>
<milestone unit="par" n="7"/> <hi rend="bold">Horoscopus in finibus Martis.</hi> Horoscopus in finibus Martis si fuerit inuentus, faciet acuto spiritu semper armatos. Si Saturnus in ipsis finibus fuerit, faciet similiter acutos, sed quorum irae perpetuis indignationibus perseuerant. Si Iuppiter in ipsis finibus fuerit, faciet similiter acutos sed qui omnibus omnia praestare desiderent. Si Mars in suis finibus fuerit in horoscopo inuentus, et sit diurna genitura, facit ad omnia scelerum flagitia praua cupiditate furoris accedere, facit temerarios sed crebris infortuniorum casibus implicatos, et qui assidui laboris opere deterantur. Si uero fuerit nocturna genitura, facit fortes, crudeles, irreligiosos, rapaces, et qui res alienas uaria laceration disperdant. <milestone unit="par" n="8"/> Si Sol in ipsis partibus fuerit inuentus, faciet callidos, sed qui insidiis et appetantur pariter et opprimantur. Si Venus in ipsis partibus fuerit inuenta, adulteriorum cupiditatem semper indicit, et facit haec eadem adulteria perpetrari, et reddit tales qui se ad omne genus excolant pulchritudinis, ut dicantur esse formosi, et quibus fructus omnis ex uirorum affectibus conferatur. Si Mercurius in ipsis partibus fuerit inuentus, faciet homicidas fortes, et qui illicitos puerorum concubitus nefaria libidinum cupiditate desiderent, sumptuosos, profusos, et spud quos numquam inueniatur aliquod ueritatis indicium, ingeniosos lasciua semper cum ebrietate saltantes, et qui sine consilio aut dispositione sumptus suos erogare contendant. <milestone unit="par" n="9"/> Si Luna in ipsis partibus fuerit inuenta, faciet tales qui aduersarios suos uaria ratione conficiant, et qui rursus ab iisdem aduersariis suis similibus rationibus conterantur; assidui etiam operis laboribus opprimuntur, et quibus ex igni uel ex ferro acerbi dolor uulneris inferatur. Quodsi diurna genitura sit, et Luna fuerit plena luminibus, fortem corporis substantiam reddit. Quodsi sit nocturna genitura et Luna fuerit minuta luminibus, faciet fortes et quorum corpus idoneis sit uiribus roboratum, et qui uariis ac sempiternis profectionibus <supplied>ac</supplied> commotionibus transferantur. Sed his semper mors uiolenta decernitur.</p>
<p>
<milestone unit="par" n="10"/> <hi rend="bold">Horoscopus in finibus Veneris.</hi> Si horoscopus in finibus Veneris fuerit inuentus, faciet musicos aut amatores eorumdem, bonos, benignos, beniuolos, mansuetos, et qui omnibus hominibus prodesse desiderant. Quodsi fuerit diurna genitura, et <supplied>in ipsis partibus</supplied> ipsa Venus fuerit inuenta, magnarum dignitatum decernit insignia, potentibus uiris aut imperatoribus amicitiae merito coniungit, prosperae etiam sobolis incrementa decernit. <milestone unit="par" n="11"/> Si Saturnus in ipsis finibus fuerit inuentus, et sit diurna genitura, osores etiam mulierum faciet, et qui coniugales execrentur affectus. Si uero fuerit nocturna genitura, faciet impuros, impudicos, sordidos et miserae libidinis uitiis implicatos, et qui ad naturales coitus uenire non possint, sed qui contra naturam praepostero libidinis furore rapiantur. Variis consiliis mutabilibusque semper errabunt, et <supplied>erunt tales</supplied> qui omnes bonos acerbis semper odiis execrentur. Si Iuppiter in ipsis finibus fuerit inuentus, faciet teneros, libidinosos, luxuriosos, sed ab omni crudelitatis inuidia sepositos, et qui ad omne officium moderationis adfectent, artificiosos, claros, et qui in templis honorum consequantur insignia. <milestone unit="par" n="12"/> Si Mars in ipsis finibus fuerit inuentus, et sit diurna genitura, repentinae turbationis decernit incommoda, et uitae compositos ordines turbat, et populari seditione semper insequitur, aut propter feminas uaria periculorum decernit incommoda. Faciet sane musicos organis dulcibus semper applicatos, aut poeticis artibus deditos, aut certe sculptores uel ornatores efficiet, aut mechanico<del>s eo</del>rum artis subtile decernit <del>incommoda. Faciet sane musicos</del> ingenium. Si uero fuerit nocturna genitura, et Mars in ipsis finibus fuerit inuentus, dabit potentissimae ac nobilissimae mulieris nuptias, ut per ipsam illi magnifica<del>ta</del> diuitiarum affluentia conferatur. Sed is, ex nimio zelo, sollicitudinis dolore cruciabitur.</p>
<p>
<milestone unit="par" n="13"/> Si Sol in ipsis finibus fuerit inuentus, prosperos actus assidua ratione decernit. Sed ex nuptiis miserae dabit dissensionis incommoda. Lucra dabit et potentibus uiris amicitiarum merito coniungit, ut potentissimorum uirorum prosperis commendationibus enitescat. Si Mercurius in ipsis finibus fuerit inuentus, faciet libidinosos et bonitate morum semper ornatos, sapientes et qui omnibus prodesse contendant, grammaticos, astrologos, diuinos, poetas, et quorum fabulae gratia uenustatis ornentur, gratos, amabiles et totius doctrinae splendoribus adornatos, et qui multa ingenii sui potestate progenerent, oratores sed nobili affluentia sermonis ornatos, aut poetas diuini carminis splendore fulgentes, quorum orationes uel carmina posteritatis iudicio memoriae mandentur. <milestone unit="par" n="14"/> Si Luna in ipsis partibus fuerit inuenta, facit artificiosos, et qui ad munda artificia semper affectent, facit sculptores sed quos operis sui gratia commendet. Sed haec tunc decernit <supplied>si fuerit diurna genitura. Quod</supplied>si fuerit nocturna genitura et sic fuerit inuenta, ex aquosis actibus, uel ex negotiationibus, uel ex piscationibus dabit uitae subsidia, sed facit ab omni societatis officio separatos. Reddit zelotypos sed bonitate mentis ornatos, et qui omnia moderatione compleant.</p>
<p>
<milestone unit="par" n="15"/> <hi rend="bold">Horoscopus in finibus Mercurii.</hi> Si horoscopus in finibus Mercurii fuerit inuentus, faciet litteratos, et qui creditos sibi actus fidelissimis officiis exsequantur, doctos recto iudicio semper ornatos, curatores uel principales ciuitatum publicis rationibus praepositos, rationales et qui fiscales praestationes exigant fideli semper officio. Si uero Mercurius in ipsis partibus in quibus est horoscopus fuerit inuentus, astrologos, mathematicos, haruspices faciet, et qui futura omnia reliqua ratione perdiscant, sed semper omni officio uirtutis ornatos, et quibus honor ab hominibus ex ista notitia conferatur. <milestone unit="par" n="16"/> Si Saturnus in ipsis finibus fuerit inuentus, faciet infelices, amaros, tacitos, et qui uerborum ordinem cum quadam sermonis semper moderatione suspendant, et qui secreta fideli taciturnitate contineant, tarde in omnibus proficientes, laborantes fortiter, et qui populo malam famam semper insinuent. Erunt enim uenenarii, et quorum malitia ad omne ueneni uirus accedat, iras suas perpetuis indignationibus perseuerantes, quamdiu fuerint aut casu aut suo merito uindicati, uigilantes, sufficientes moderatione necessaria, et qui omnia quae futura sunt ominare consueuerint, ut illis et status futuri et praesentes per somnia manifestis reuelationibus intimentur, sed qui consiliis suis ad omnem impetum temeritatis accedant. <milestone unit="par" n="17"/> Si Iuppiter in ipsis partibus fuerit inuentus, faciet iuris peritos, medicos <supplied><gap/></supplied> ut res potentium hominum sua intercessione disponant. Erunt sane popularibus noti, sed circa adulteria semper applicati, ut et desiderent adulteria semper et compleant. Per noctem uero natos actores faciet, alios tabelliones sed gloriosos et bene testimonio semper ornatos, ut illis usque ad ultimum uitae diem huius testimonia gratia perseueret. <milestone unit="par" n="18"/> Si uero Mars in ipsis partibus fuerit inuentus, et sit diurna genitura, faciet malos, malitiosos, malignos, et qui assiduis contentionibus certent, crudeles, temerarios, et qui nullis humanitatis rationibus mitigentur, clamosos, impudentes, insano furore praeposteros, et qui omnia uitio satietatis respuant, leues et qui ab omnibus facillimis persuasionibus transferantur, circumscriptores, carnifices, <supplied>et</supplied> qui omne facinus nefario mentis ardore concipiant. Si uero fuerit nocturna genitura, haec omnia ex aliqua parte mitescunt. <milestone unit="par" n="19"/> Si uero Sol in ipsis partibus fuerit inuentus, faciet claros, nobiles, et qui populari notitia semper ornentur, et quorum nobilitas per totius ciuitatis spatia discurrat, et quos intercessioni<del>bu</del>s suae defensione populus agnoscat. Erunt sane multorum actuum officia tractantes. Quodsi cum Sole in finibus Mercurii in horoscopo, sicut diximus, ipse Mercurius fuerit inuentus, erunt tales qui omnia recti censilii ratione perficiant, et qui incorruptae sapientiae gratia omnibus praeferantur. <milestone unit="par" n="20"/> Si Venus in ipsis partibus fuerit inuenta, haec facit quae Mercurium in partibus Veneris facere monstrauimus. Faciet magnos, felices, gratos et qui omnia facile consequantur, et qui multitudine omnia quae uolunt populari oratione persuadeant, laetos, doctos, mundos, amatores musicae, poetas sed quorum carmina splendore nobilitatis ornentur, et quibus ex alienis casibus felicitatis substantia conferatur. <milestone unit="par" n="21"/> Si uero Luna in finibus Mercurii fuerit inuenta, et sit diurna genitura, faciet artifices, sed qui omnibus artificibus praeferantur. Si uero nocturna genitura fuerit, omnium artium decernit officia, et qui exercitationibus omnibus delectentur, ingeniosos, et qui negotia peregrinarum mercium tractent, scientes omnia, et qui huc et illuc uariis rationibus transferantur, et qui omnes dolores cum quadam dissimulatione contemnant.</p></div>

<div type="cap" n="3"><head>III.</head>
<p><milestone unit="par" n="1"/> Quia horoscopi decreta partiliter diximus, nunc explicemus quid stellae in signis singulis constitutae <supplied><gap/></supplied> in quolibet loco partiliter intimabo, ne cum libros nostros malignus lector acceperit, aliquid nos dicat tibi inuidiae stridoribus denegasse.</p>
<p>
<milestone unit="par" n="2"/> <hi rend="bold">Saturnus in Ariete.</hi> Si in cuiuscumque genitura Saturnus in Ariete fuerit inuentus, in prima aetate faciet malis et infelicibus actibus implicari, et in omnibus semper impediet. Sed et cum primum circulum cursus sui Saturnus impleuerit, id est primos XXX annos, paternam et maternam substantiam minuit, et quicquid ex his facultati<del>bu</del>s acceperit aut minuet semper aut perdet, et assiduis amissionibus et damnis frequ<del>ir</del>entibus fatigabitur, sed posteaquam prioris substantiae abstulerit facultatem, processu temporis aliam illi patrimonii substantiam conferri faciet. <milestone unit="par" n="3"/> Erunt sane languidi et periculosi, in ebdomaticis uel in enneaticis annis incurrentes periculorum grauia discrimina, et opprimentur ab his periculis, si nullo beniuolae stellae ipso tempore fuerint praesidio liberati, et si ipse fuerit dominus geniturae. In prima aetate cum uxore discordabilibus dissentient iurgiis. Virginales sane nuptias uitent. †Num enim uxorem cito ab eo aut repentina morte aut discidio separatur. Dabit tarde uel corrumptam uxorem Saturnus sic positus aut uiduam aut ab alio stupratam, aut quae ab alio marito susceperit filios, et quam macula turpitudinis alicuius infamet. Sed tunc decernit uxorem cum parodicus Saturnus (id est temporalis), aut Lunam <del>eius</del> de quadrato uiderit, aut Sol ipsum de Leone uel Sagittario trigonica radiatione respexerit. Sic enim Saturno constituto, quamcumque fuerit sortitus uxorem ipsa ei erit morigera, et usque ad ultimum uitae spatium integro cum eo perseuerabit affectu. <milestone unit="par" n="4"/> Sed et filios tunc consequetur quotienscumque eadem qua diximus Saturnus ratione fuerit inuentus, et tunc prospere suscipiet sobolem, si, in Ariete Saturno constituto, Iuppiter Lunam aliqua radiatione respexerit. Quodsi non fuerit, aut <supplied>sus</supplied>ceptam sobolem perdet, aut certe nunquam ei decernitur soboles. Quodsi ad Arietem Saturnus fuerit reuersus ex alio loco, graue periculorum decernit exitium, et fratres acerbis inimicitiarum odiis exasperat.</p>
<p>
<milestone unit="par" n="5"/> <hi rend="bold">Saturnus in Tauro.</hi> Si in Tauro Saturnus fuerit inuentus, hi qui sic habuerint ad omnes actus propriis uiribus crescunt, sed quicquid in prima aetate acceperint minuent, et per semet ipsos magnam sibi quaerunt substantiae facultatem, sed in prima iuuentute uariis inaequalitatibus deprimuntur, et aliis subiacebunt, et uiris potentioribus necessitatis causa blandientur. Habebunt in prima aetate difficilia tempora, et ipsis temporibus grauibus languoribus fatigantur, et necessariorum penuria uitae patientur angustias. In prima etiam aetate ex feruescentium uulnerum exulcerationibus laborabunt, et uitiis quibusdam sed maximis obligantur, et magnis aegritudinibus oppressi, et, ab his incommodorum discriminibus liberati, longae uitae spatia consequuntur. <milestone unit="par" n="6"/> Paterna eorum substantia omnis dissipabitur, et nihil neque ex paterna neque ex materna substantia consequuntur, sed per semet ipsos et alias facultates et maternae substantiae reliquias propriis laboribus recipiunt semper. Sed sic positus Saturnus matrem facit ex amissione patrimonii paupertatis angustiis deprimi, et facit ad angustias mendicitatis accedere, nisi stella Veneris testimonium Saturno bonis radiationibus commodans materna infelicitatis incommoda subleuarit. Nec <supplied>ad</supplied> hoc solum Veneris testimonium sufficit, nisi in genitura etiam Luna Venerem prospera radiatione respexerit. Sane ipsi propriis uiribus et suo merito maxima felicitatis insignia consequuntur, sed tamdiu infelicitatis onere deprimuntur, quamdiu primum cursus sui circulum Saturnus impleuerit. <milestone unit="par" n="7"/> Pericula autem illis aut ex causis aut ex aegritudinibus aut ex peregrinationibus inferentur. Habebunt autem graue periculum aut IX. anno aut XIV. aut XXV. aut XXXII. anno, sed periculorum tempore si beniuolarum stellarum fuerint praesidio subleuati, instantis exitii discrimen euadunt, et accipiunt spatium usque ad XLIII. uel usque ad LIII. annum. Erunt enim ipsis temporibus in insidiis et damnis et in causis. Sed si tempora tunc beniuolae stellae habuerint, periculorum tempore ab istis omnibus periculis liberantur. <milestone unit="par" n="8"/> Sed ante XXXII annos numquam eos Saturnus ducere patitur uxores, nec uirgines illis uxores dabuntur. Quae si datae fuerint, suscipient ab his filios perditos, et alienos <supplied>ab</supplied> amoribus suis. Peregrinas uero aut ab aliis stupratas uxores feliciter sortientur. Sed tunc uxores dabuntur, cum post XXX annos Saturnus intrat in Cancro, aut in Virgine fuerit aut in Capricorno constitutus.</p>
<p>
<milestone unit="par" n="9"/> <hi rend="bold">Saturnus in Geminis.</hi> Saturnus in Geminis si fuerit inuentus, primam aetatem periculis et aegritudinibus quatiet<del>tur</del>, et faciet ab omnibus discriminibus difficile liberari. Illa erunt sane periculosiora discrimina, quae ebdomaticis et enneaticis annis fuerint irrogata. Habebit autem periculosa tempora in cuiuscumque genitura Saturnus sic fuerit inuentus, usque ad XXIII annos. Caueat autem ab aegritudinibus illis annis, praesertim cum in huius signi quadratis lateribus Mars fuerit. Habebit enim turbationes, simultates, aegritudines, contrarietates, et in magnis laboribus saepe uersabitur. <milestone unit="par" n="10"/> Nihil magnum etiam nec de paterna nec de materna substantia consequetur, sed ipse propriis uiribus omnia dignitatis augmenta et patrimonii consequetur. Sed tamdiu laboris et infelicitatis oneribus deprimetur, quamdiu Saturnus Cancrum, Libram, Arietem et eorum quadrata transiuerit. Tum uero in omnibus proficiet, cum Saturnus primam stationem in Leone uel in Capricorno soluerit. Faciet etiam uitia Saturnus in Geminis constitutus, et in causis et in certaminibus decernit maximos aduersarios. Facit etiam et citas et frequentes iacturas patrimonii, ut frequenter in uita uaria conflictatione iactetur, et cum ad extrema uenerit uitae discrimina, postea eum in magnis negotiis facit potestatis alicuius iussione constitutum, et cum claris ac potentibus uiris honoris causa uersabitur. Erit sane in omnibus actibus clarus ac nobilis, et assidue peregrinabitur, et ad regiones uarias transferetur. <milestone unit="par" n="11"/> Sed huic uxor uirgo non dabitur. Quodsi testimonium Iouis uirginem forte dederit uxorem, aut repudio ab ea aut mortis discrimine diuidetur. Erit sane sine filiis aut unum filium suscipiet. Sed cum Saturnus ad signum Scorpionis accesserit, tunc et felix et gloriosus et pecuniosus erit. Sed et tunc uiduam sortietur uxorem, cum qua sine aliquo dissensionis iurgio usque ad diem ultimum perseuerabit. <milestone unit="par" n="12"/> Multae etiam res ei credentur et multas <supplied>e</supplied>rogabit, et multas cum uiris potentioribus habebit simultates, et ex ipsis simultatibus periclitabitur, nisi Iouis stella, bene tunc in genitura currens, periculorum istorum discrimina mitigarit. Erunt enim qui sic habuerint Saturnum semper magnis ac potentibus uiris contrarii, inferiorum sibi praesidia semper applicantes, et frequenter erunt in libera custodia constituti. Nutrient capillos propter amicitiae alicuius incommodum uel propter infortunium mortis aut damni alicuius misera tormenta. Sed, cum uariis periculorum discriminibus conquassati fuerint, tunc prosperae felicitatis subleuantur augmento, ut et laudes et patrimonia consequantur, et ut hereditas eis repentina proueniat. Tunc enim diuitias et maximorum fundamentorum dominia consequentur.</p>
<p>
<milestone unit="par" n="13"/> <hi rend="bold">Saturnus in Cancro.</hi> Saturnus in Cancro si fuerit inuentus, in seditionibus, in causis et in multis contrarietatibus implicabuntur qui sic eum habuerint, et, quicquid a patre uel a matre fuerint consecuti, misera laceratione semper amittunt, sed suis uiribus et sua uirtute maximam substantiam consequentur, et talis eorum erit uita ut et quaerant semper et perdant. Sed pericula ex turbatione aliqua aut ex aegritudinibus habebunt sed in ebdomaticis et in enneaticis annis, quamdiu XXIII. aetatis annum transierint. <milestone unit="par" n="14"/> Vsque ad hanc enim aetatem maximis periculis fatigabuntur. Quodsi periculorum tempore beniuolae stellae habuerint temporum dominatum, uel Saturnum uel dominum geniturae prospera radiatione respexerint, uel si beniuola stella fuerit geniturae domina et bene sit collocata, uenientium periculorum discrimina mitigantur. Quodsi tempore periculorum, sicut diximus, a beniuolis stellis genitura fuerit adiuta, erunt amissiones parentum aut fratrum aut ex causarum conflictationibus <del>aut ex</del> damna, sed ipse ex omnibus periculis liberabitur. Sed cum in domibus suis Saturnus fuerit constitutus, tunc damna, tunc tempestates, tunc pericula, tunc aegritudines, tunc causas assidua ratione decernit. Sed in diametris domorum suarum si fuerit inuentus, haec eadem simili ratione decernit. <milestone unit="par" n="15"/> In Geminis uero cum fuerit, exagitabit eos et repentinis sollicitudinibus et periculis implicabit. Tunc enim et infortunia indicit, et tamdiu malorum istorum continuatione quassabit, quamdiu Cancri transeat signum. Cum enim in tropicas Cancri uenerit partes Saturnus, tunc iacturam patrimonii faciet et in tantis angustiis constituet ut eos humanitas aliena sustentet. Tunc turbae, tunc seditiones, tunc erunt uaria uitae discrimina. Sed cum tropicas partes Cancri Saturnus transierit, praecedentia mala leuiter sopientur, ut et a sollicitudinibus et a periculis separentur. <milestone unit="par" n="16"/> Sed et numquam prima perseuerabit uxor, nec aliquando eos in primis contractibus prosper sequentur euentus. In prima enim uita inferioribus mulieribus aut degeneribus quolibet genere copulantur, sed has easdem postea constanti iudicio mentis excludunt. Quodsi in hoc signo Saturnus positus aut sec<del>und</del>um habuerit Lunam, aut eam forti radiatione respexerit, filios denegabit, et erunt aliqua coloris foeditate deformes, nigri fellis abundantia colorati, et a nigro felle assidua contrahentes incommoda. Desperabuntur sane in aegritudinibus, et post aegritudines difficile conualescunt. <milestone unit="par" n="17"/> Erunt animo simplices, humani, misericordes, alienas angustias subleuantes, suscipientes aliena patrimonia, ex his habentes uitae subsidia. Erunt etiam alienorum filiorum patres, habebunt absconsa uitia, et tali erunt praediti dignitate, ut et fratrum suorum domini esse uideantur. Erunt sane locupletes et pecuniosi, multis ac potentibus uiris noti, tardi in omnibus actibus et qui nolint cito publicis occupationibus applicari, ab omni seruitio separati, et honesti ac diuini animi splendoribus adornati uitam suam prosperis semper rationibus regant.</p>
<p>
<milestone unit="par" n="18"/> <hi rend="bold">Saturnus in Leone.</hi> Quicumque in genitura Saturnum in Leone habuerint, assidua pulsabuntur inuidia. In primis aetatis annis uires habebunt. Interdum claris et gloriosis actibus destinati, et ex ipsis actibus maxima consequentur insignia, et maximae felicitatis ornamenta percipiunt. Interdum ex his actibus separati erunt, quin etiam ab omni administratione uacui. Sed a parentibus aut nihil accipiunt, aut si quid acceperint perdunt. Sed, in prima aetate et in prima iuuentute, erunt languidi, periculosi et multis occupationibus implicati; corporis etiam quaedam tormenta patientur, et extremorum corporum fatigabuntur doloribus. Habebunt autem latentia uitia aut latentes dolores. <milestone unit="par" n="19"/> Virgines uero uxores ducere numquam poterunt. Quas uiolenter si consecuti fuerint, ab iisdem quolibet genere separantur. Verum illis uxores sortiri proderit quae iam aliquando susceperint filios. Sed quamdiu primum cursus sui circulum Saturnus, impleuerit, neque nuptias neque patrimonium neque gloriam consequentur. Nam, quicquid ante hoc tempus consecuti fuerint, amittunt. Et in hoc signo Saturnus positus duarum nuptias decernit uxorum; nam et ultra hunc numerum quascumque aliqua consuetudinis ratione cognouerint, aut proiciunt semper aut efferunt. <milestone unit="par" n="20"/> Sed habebunt dolores ex casibus filiorum, et si Luna aut cum ipso fuerit aut ad ipsum feratur, filios difficile consequentur. Sed et quotienscumque tropica signa fuerit ingressus, tunc decernit incommoda. Sed et in Piscibus et in Geminis cum circumiens uenerit, haec eadem decernit quae in tropicis. In ceteris uero signis maximis utilitatibus proderit: tunc enim integra etiam gloriae decernit insignia. Sane in negotiis et actibus et in omni uita assidua ratione mutantur; nauigabunt fluuios grandes et maria, et per deserta loca iter facient, et quicquid parentes numquam ausi sunt facere, ipsi facillimis rationibus complent. <milestone unit="par" n="21"/> Habebunt etiam plurimos fratres, aut ex alio patre aut ex alia matre, sed erunt ab omni affinitate meliores, potentissimae dignitatis gratia subleuati. Erunt sane cordatissimi, peregrinorum inimici, iracundi, boni, beniuoli docti, et qui incorruptam fidem in omnibus contractibus seruent, boni consilii, integri et incorrupti animi, multorum amici, et qui omnia ualidissimis uiribus compleant. Habebunt sane in quadam parte corporis cicatricem, et sustinebunt assidue iacturas dignitatum, ut frequenter ex alto dignitatis gradu aliqua humilitatis deiectione labantur <supplied><gap/></supplied> fuerit ingressus, in quo eum diximus pericula decernere. <milestone unit="par" n="22"/> Habebunt sane substantiam ex aliena sibi largitione collatam, sed tantam ut aliorum possint angustias subleuare. Erunt liberorum defensores, laborantibus hominibus semper patrocinia commodantes. Sed cum haec omnia fuerint adsecuti, longaeui morientur, et anima eorum ad caelum diis applicata transibit. Saturnus enim in Leone positus animas eorum qui sic se habuerint in terra, innumeris angustiis liberatas, ad caelum et ad originis suae primordia reuocat.</p>
<p>
<milestone unit="par" n="23"/> <hi rend="bold">Saturnus in Virgine.</hi> Quicumque in genitura Saturnum in Virgine habuerint, in prima aetate aegritudines et uitae patientur incommoda; sed tunc malis fortioribus implicantur cum ad Capricornum uel ad Taurum Saturnus transitum fecerit, uel cum duplicia signa fuerit ingressus. In his enim signis turbationes, damna, sollicitudines, dolores et periculorum repentina decernit exitia. Per cetera uero signa pergens, bonos actus, bonas occupationes et bonae felicitatis decernit ornatum, ut, ex his actibus, et patrimonii augmentum et gloriam consequantur, aut certe, de incommoditatibus et laboribus et periculis liberati, requiem consequantur. Laetum et gloriosum habebitur id tempus. <milestone unit="par" n="24"/> Sed si in genitura Saturnus in Virginem uel ad Virginis uenerit signum, nullam illis poterit decernere felicitatem. Sane plus habebunt ex suis uiribus quam ex parentum facultatibus, et erunt nunc humiles nunc subleuati. De locis et de negotiis assiduis rationibus transferuntur, et quicquid primum ab eis quaesitum fuerit, miseris ac profusis lacerationibus dissipatur; et cum omnis substantiae facultas dissipata fuerit, rursus aliam facultatis substantiam consequuntur; sed et ipsam pari rursus ratione dilapidant, nec aliquando quaesitum poterunt patrimonium possidere. <milestone unit="par" n="25"/> Erunt sane circa mulieres in prima aetate semper instabiles, sed et mulieres illis in prima aetate <supplied><gap/></supplied> erunt legibus sortiti uxores, neque consentient cum ipsis, neque per ipsas utilitatis aliqua commoda consequentur. Sed nec uirgines sortientur uxores, sed aut ab aliis stupratas ducunt, aut quae iam susceperint filios. Quodsi uirgines aliquo casu uxores sortiti fuerint, uelociter ab eorum consortio separantur. Sed nec unius feminae habebunt notitiam, miscentur sane ignobilibus et abiectis, et eas fido diligent semper affectu. <milestone unit="par" n="26"/> Erunt sane cordati, doctrina ac sapientia pleni, multis occupationibus dediti, et multa appetentes, <supplied>sed</supplied> et ex his quaecumque assecuti fuerint, <supplied>et</supplied> patrimonii sui substantiam dissipabunt, et pro aliis damna assidua sustinebunt, et in his ipsis erunt captiosa falsitate fallentes. Erunt etiam parati ac proiecti ad pericula, in publicis constituti locis. Erunt popularibus studiis implicati, noti omnibus et omnibus intimati. Dolebunt ex infortuniis filiorum, et dissipabunt patrimonium, cum <supplied>in</supplied> cardine<del>m</del> geniturae uel cum in necessariis locis Saturnus fuerit inuentus. Quidam et affines suas sortientur uxores. Habebunt uitia et in necessariis corporis locis assiduos dolores. <milestone unit="par" n="27"/> Quodsi ipse dominus temporum fuerit, sibi ceterisque stellis diuidens tempora, erunt in sollicitudinibus, in iniuriis et in peregrinationibus, sine causa peregrinationis sustinentes incommoda, et in talibus erunt periculis ut ad multa discrimina accedant. Quidam enim ex altis locis aut ex praecipitiis habebunt pericula, aut ex bestiis, aut ex quadrupede, aut ex aqua, et sic ante oculos suos mortis uidebunt pericula posita, ut tunc se putent iterum renatos. <milestone unit="par" n="28"/> Venient ad conspectum magnorum ac potentum uirorum, et cum apud ipsos fuerint appetiti, <del>ab</del> eorum liberantur auxilio. Et cum ab his omnibus fuerint periculis liberati, felicitatis gaudiis subleuantur. Erunt sane contentiosi, et qui nunquam possint pudoris uerecundiam sustinere. Erunt humani longaeui, et quibus se tarde felicitas conferat. Sed tunc †lucebit si Saturnus non fuerit geniturae dominus.</p>
<p>
<milestone unit="par" n="29"/> <hi rend="bold">Saturnus in Libra.</hi> Quicumque in genitura Saturnum habuerint in Libra beniuolarum stellarum testimoniis adornatum, habebunt maxima subsidia facultatum. Quodsi nudus Saturnus beniuolarum stellarum testimonio fuerit, nullum poterunt habere uitae subsidium, sed et quicquid consecuti fuerint, uel a parentibus, uel ab aliis, facili ratione deperdent. Quodsi sic positum Saturnum maliuola stella minaci radiatione respexerit, cum praecedentibus malis etiam grauia discrimina decernuntur. Sed tunc erunt grauiora pericula, cum ebdomaticis uel enneaticis annis fuerint pericula, ut ab his difficillime liberentur. <milestone unit="par" n="30"/> Erunt tamen in tantis angustiis, ut ab aliis quaerant cottidianae uitae subsidia; et tunc ignominia, tunc angustiae, tunc omnis infortuniorum calamitas infertur. Si uero, ipso tempore quo imminent pericula, oportuna geniturae loca beniuola stella possederit, <del>ut</del> ab omni infortuniorum pondere subleuantur. Sed et quicquid in prima aetate consecuti fuerint miseris lacerationibus dissipatur, praesertim cum Cancri signum Saturnus fuerit ingressus. Tunc enim in difficultatibus, in damnis, in accusationibus, in aegritudinibus, in custodiis erunt.</p>
<p>
<milestone unit="par" n="31"/> Cum Saturnus in dextro quadrato fuerit inuentus, sed et cum principales geniturae cardines Saturnus fuerit ingressus, tunc omnifariam omnium infortuniorum decernit incommoda, tunc proscriptiones, tunc lacerationes patrimoniorum erunt, tunc mendicitatis onere deprimuntur, tunc Saturnus parentibus dolores ex filiorum infortuniis dabit, tunc paterna substantia dissipatur, tunc angustias, tunc sollicitudines, tunc accusationes causasque decernit. Sed et cum domum suam rursus fuerit ingressus, haec eadem simili ratione decernit. <milestone unit="par" n="32"/> Hoc etiam tempore aut indignis aut peregrinis aut seruilibus mulieribus copulabit. Sed haec tamdiu sustinebunt quamdiu primum circulum cursus sui Saturnus, id est XXX annos, compleat. Verum post hoc tempus, quamcumque fuerint sortiti uxorem, obsequiis earum capti exhibebunt integros coniugales affectus. Hoc idem et in mulieris genituris decernit. <milestone unit="par" n="33"/> Erunt sane cordati, semoti, boni consilii, sapientes, docti, magni, omnia desiderantes, imperiosi, noti, gloriosi, in magnis negotiis constituti, et cum maioribus uiris uinculum amicitiae copulantes, et in magnis ciuitatibus aut in magnis populis habentes honoris insignia. Erunt sane tales qui nunquam capi fallique possint, contentiosi, multa discentes et multa scientes, et qui cito a periculis liberentur. Sed ex neruis et ex neruorum doloribus grauiter fatigantur. <milestone unit="par" n="34"/> Erunt praepositi publicis locis, alios adiuuantes, et ex aliis habentes hominum potestates. Erunt felices si in bonis geniturae locis <supplied><gap/></supplied> fuerit inuentus, aliena patrimonia possidebunt, multa praestabunt. Erunt tales quibus dii futura praedicant, et qui animi sui instinctu futura praeuideant. Mancipiorum ac possessionum dominia consequentur, tradentes substantiam suam filiis, et uxores et filios, pro geniturae suae decreto, consequuntur. Morientur sane filiis diuiso patrimonio et ab omnibus periculis ac sollicitudinibus liberati, si tamen illis integrum uitae spatium a domino geniturae fuerit decretum. Quam rem sicut frequenter diximus in omnibus genituris diligenti debes ratione colligere.</p>
<p>
<milestone unit="par" n="35"/> <hi rend="bold">Saturnus in Scorpione.</hi> Qui Saturnum in Scorpione habuerint, multis turbis in prima iuuentute et multis periculis impugnantur, et neque paternae nec maternae substantiae habebunt potestatem. Sed et si aliquid ex rebus paternis ac maternis nacti fuerint, id totum uariis dissipationibus minuent. Sed nec uita parentum aut clara erit aut nobilis. Ipsi uero in prima aetate maximis deliciis nutrientur, postea uero erunt in angustiis et in exitio et in laboribus et in aegritudinibus, et cum magna difficultate et cum magnis angustiis et in magnis laboribus cottidianae uitae habebunt alimenta. <milestone unit="par" n="36"/> Decernuntur autem similia pericula ebdomaticis et enneaticis annis <supplied>us</supplied>que ad XLIII aetatis annum. Sed si, periculorum tempore, beniuolarum stellarum fuerint praesidio subleuati, instantium periculorum discrimen euadunt; nihilominus tamen etiam sic eosdem assiduis erroribus turbant. Sed cum locum suum Saturnus trigona radiatione respexerit, specialiter tamen cum in Cancro fuerit, faciet tristitias, dolores, peregrinationes, angustias. <milestone unit="par" n="37"/> Verum cum ad Leonem uenerit et stationem in eodem signo fecerit, tunc initia felicitatis dabit; <supplied>tunc</supplied> eos facit omni ratione proficere, tunc honestatis insignia conferuntur, et gloriosorum negotiorum initiis honestantur. Statim enim ut in Leone primam stationem fecerit, omnis genitura ad felicitatis initia transfertur. Tunc enim dolores et tristitiae et sollicitudines omnifariam sopiuntur. Sed nec cum primis uxoribus qui in Scorpione Saturnum habuerint perseuerant. Sed nec uirgines sic positus decernit uxores, sed aut uiduas aut aliis iunctas. Miscentur sane plurimis mulieribus, sed a quibusdam morte, ab aliis repudio separantur. <milestone unit="par" n="38"/> Valitudines sane et uitia in Scorpione positus <del>si</del> in extremis corporis partibus faciet, et absconsorum et latentium locorum assiduos dolores. Sed si Iuppiter, in oportunis geniturae locis inuentus, Saturnum in Scorpione positum prospera radiatione respexerit, et dolores et ualitudines et uitia mitigantur. Sed, in loco filiorum in Scorpione positus, Saturnus nocebit, et quicumque filii primi suscepti fuerint, uario genere dissipantur. Postea grata sobole gaudebunt. <milestone unit="par" n="39"/> Sed cum Saturnus ad hoc idem signum, id est ad Scorpionem, reuersus fuerit, erunt fortiores, et in locis et in populis potentes efficiuntur et clari, et multi circa eos ipso tempore efficiuntur humani. Haec eadem et in mulierum genituris decernit. Nam sicut in institutionis libro diximus, quae in uirorum genituris dicuntur, ipsa et in feminarum genituris operantur.</p>
<p>
<milestone unit="par" n="40"/> <hi rend="bold">Saturnus in Sagittario.</hi> Quicumque in Sagittario Saturnum habuerint, periculis et multis aegritudinibus implicantur, et neque de paternis <supplied>neque de maternis</supplied> substantiis aliquid consequuntur. In damnis uero et sollicitudinibus erunt maximis, et per semet ipsos maximam substantiam consecuti, hanc eandem rursus misera dissipatione deperdunt. Aegritudinibus uero et ualitudinibus uariis implicantur, et tunc habebunt periculorum discrimina per omne uitae spatium, cum ad ebdomaticos uel ad enneaticos annos uenerint. <milestone unit="par" n="41"/> Sed ex his periculis facillimis rationibus liberantur. Sed et cum quadrata geniturae intrauerit loca, id est cum aut MC. aut IMC. partem fuerit ingressus, faciet quasdam animo uanitates, faciet turbas et domesticas dissensiones et incommoda, faciet damna, custodias, causas, amissiones, incommoda, tristitias. Cum uero in Piscibus fuerit, tunc initia felicitatis dabit; et cum in eodem signo stationem fecerit, uitae et gloriae decernit insignia, et patrimonii largitur augmentum. <milestone unit="par" n="42"/> Cum uero ad Geminos et Cancrum uenerit, tunc erit ei ex omni ratione contrarius. Cum ad Sagittarium et Capricornum et Aquarium uenerit, turbas seditionesque decernit. Cum secundo tempore ad Pisces uenerit, rursus claros eos faciet, et, totum quod perdiderunt, cum augmento facultatum maximo consequuntur. <milestone unit="par" n="43"/> Sed numquam prospere sic habentes Saturnum uxores uirgines sortiuntur, et <supplied>ex</supplied>ternas semper sortiuntur uxores, et habebunt semper assiduo dolores ex infortuniis filiorum. Sed si Iuppiter in Sagittario Saturnum positum nulla radiatione respexerit, nec uxores dabit nec filios. Habebunt sane propter mulierem uel mulieris causa graues dolores, et in aqua uel prope aquam incurrunt grauia uitae discrimina.</p>
<p>
<milestone unit="par" n="44"/> <hi rend="bold">Saturnus in Capricorno.</hi> In Capricorno Saturnum quicumque habuerint in partibus scilicet tropicis, omnis eorum substantia et omne fatum assidua deiectione mutabitur. Nam quotienscumque ad summum gradum felicitatis accesserint, totiens deceptiua quacumque ratione labuntur, et tamdiu infortuniorum inaequalitatibus tenebuntur, quamdiu primum cursus sui circulum Saturnus impleuerit, uel quamdiu potestatem sui temporis erogauerit. <milestone unit="par" n="45"/> Ibunt autem per haec uitae discrimina, quamdiu Saturnus Geminos Cancrumque transierit. Erunt sane tales ut sperentur habere maxima subsidia facultatum, sed nihil magnum in deposito <supplied><gap/></supplied>, sed habentes diuitiarum opinionem domesticis angustiis deteruntur; paterna etiam eorum et materna substantia dissipabitur. Sed et quicquid susceperint, hoc tempore uaria ratione deperdunt, et omnem substantiam minuent. <milestone unit="par" n="46"/> Erunt etiam in peregrinationibus et in aegritudinibus constituti, et habebunt uitae discrimina et V. et VII. et IX. aetatis annis, praesertim cum iste annorum numerus triplicatus fuerit. Tunc enim <supplied>erunt</supplied> in aegritudinibus, in damnis, in turbis, in doloribus, in iniuriis. Erunt etiam maximis infelicitatibus demersi, nisi fuerint beniuolarum stellarum praesidio subleuati. Tunc enim erunt infortunia, tunc egestates ceteraque omnia quae diximus, si nullarum <supplied>beniuolarum stellarum</supplied> praesidium istorum malorum impetum fregerit. Tamdiu autem erunt in his malis, quamdiu loca sua Saturnus ingressus ad dextrum uenerit trigonum. <milestone unit="par" n="47"/> Sed omnifariam in Capricorno constitutus cum ad Geminos et ad Cancrum uenerit, omnium contrarietatum decernit incommoda. Sed cum in Leone erit et in ea fuerit parte in qua est <supplied>Regulus</supplied> constitutus, tunc actus maximos et prosperae felicitatis augmenta decernit. Sed nec in hoc signo constitutus uirginem dat uxorem, sed hanc eamdem aut repudio separat semper aut morte. Sed et quaecumque illis primae desponsae fuerint, non easdem patitur <supplied><gap/></supplied> aut in matrimonio perseuerare. Sortientur uero uxores ab aliis stupratas. Sed hi filios ex duabus mulieribus suscipiunt, habebunt tamen dolores ex assiduis mortibus filiorum; aut filii illis in perpetuum denegantur. <milestone unit="par" n="48"/> Dolores uero et ualitudines aut in extremis partibus corporum, aut in absconsis et necessariis habebunt. Sed maximas incurrunt uitae tempestates et maxima pericula, cum Saturnus Cancrum fuerit ingressus. Sed cum ad Leonem transitum fecerit, ex istis tempestatibus liberati, tranquillam serenitatis laetitiam cum maximo consequuntur felicitatis augmento. Tunc enim Saturnus requiem, tunc pecuniarum augmenta, tunc substantiam, tunc sanitatem tunc laetitiam, tunc rectum ordinem uitae, sopitis omnibus infortuniis, largitur.</p>
<p>
<milestone unit="par" n="49"/> <hi rend="bold">Saturnus in Aquario.</hi> Quicumque Saturnum in Aquari habuerint erunt in prima aetate deiecti, et quicquid paternum susceperint perdunt. Sed et quicquid primum habuerint, eadem laceratione dilapidant, et tunc ipsi et per semet ipsos ex magnis actibus proficiunt. Habebunt autem ex aegritudinibus maximas uitae tempestates, sed ab his omnibus liberantur. Erunt autem periculorum discrimina in ebdomaticis et enneaticis annis usque ad XLIII. aetatis annum. <milestone unit="par" n="50"/> Erunt autem pericula maxima hoc tempore, erunt aegritudines, erunt causae, erunt terrores, erunt peregrinationes, erunt tales humilitates ut ad detrimentum captiuitatis et seruitutis ueniant, erunt angustiae, erunt labores. Sed haec omnia talia erunt ut ad similitudinem miserae mortis accedant. Sed post haec omnia discrimina, si Iuppiter et Venus in genitura bene fuerint collocati, gloriam, lucra et dignitatis consequuntur insignia. Habebunt etiam aut uitium aut ualitudinem, aut ex igni et ferro insignem cicatricem. <milestone unit="par" n="51"/> Sed et quascumque fuerint uxores legibus sortiti, erunt inutiles et tales quae contra iuris ordinem uivant. Sed tamdiu his incommodis laborabunt, quamdiu Saturnus in Leonis uenerit signum. Ante enim quam ad Leonem uenerit, patrimonium minuit. Tunc damna decernit, tunc iniurias tunc uanitates, tunc domesticorum mortes, tunc tanta decernit infortunia ut homines, malorum continuationibus quassati, sibi uehementer ipsi mortem inferre conentur. <milestone unit="par" n="52"/> Sed et cum in quadratis lateribus fuerit, haec eadem simili ratione decernit, ut haec malorum incommoda per dies singulos crescant. Tunc ex morte affinium dolores, tunc tempus frigidum, tunc erunt misera paupertatis incommoda, praesertim si, in quadratis locis Saturno constituto, VII. uel IX. aetatis anni superuenerint. Tunc enim erunt custodiae, ignominia mendicitatis, intonsorum crinium illuuies, praesertim si in Aquario Saturnus constitutus ipse fuerit temporum dominus. <milestone unit="par" n="53"/> Multos tamen <supplied><gap/></supplied> ut in ipsis templis laboriosis actibus implicentur. Sed ex ipsis actibus uariis discriminibus afficiuntur, ut non facile possint euadere, et sic constituti nullum iter felicitatis inuenient, sed erogabunt<del>ur</del> omnia, <supplied><gap/></supplied> causas autem publicas forte dicentes. Sed si, sic posito Saturno, Iuppiter in necessariis geniturae locis fuerit inuentus, et his temporibus in quibus sunt pericula, aut fuga, aut longis peregrinationibus subtrahuntur. <milestone unit="par" n="54"/> Sed cum haec omnia Saturnus impleuerit, et cum per haec mala maximum uitae cucurrerit tempus, tunc paulatim ab infortuniis liberati ceruices erigunt, et, omni sordium squalore deterso, honesto dignitatis habitu uestiuntur, ipsi se consulentes, et uitam suam per gradus singulos erigentes, et tales se patrimonii dignitate constituunt, ut et hominum illis regimen et gubernacula committantur. Erunt autem gloriosi, habentes maximae potestatis insignia, regionibus et populis potestatis licentia praepositi, ita ut in publicis locis et ciuitatibus dignitatis eorum sempiterna memoria relinquatur. <milestone unit="par" n="55"/> Tunc potentibus uiris, tunc regibus, pro geniturae mensura amicitiae gratia iungentur, tunc dona, tunc in templis loca, tunc sacerdotia consequentur, tunc laetitiae, tunc diuitiarum fructus accipiunt, tunc seruitium, tunc fundamentorum, tunc uirorum ac mulierum dominia possidebunt, tunc mobilia, tunc pecuniae conferentur, et tantum erunt locupletes et diuites, ut et alios sua facultate sustentent. Tunc omnes affines defensionis eorum praesidio subleuantur. Sed cum istius felicitatis senserint commoda, et cum magnifica diuitiarum fuerint affluentia copiosi, et earumdem diuitiarum ceperint fructus, cum bona fama longaeui morientur.</p>
<p>
<milestone unit="par" n="56"/> <hi rend="bold">Saturnus in Piscibus.</hi> Quicumque Saturnum in Piscibus habuerint, neque paternam neque maternam substantiam possidebunt, et, omnibus rebus perditis, nudi relinquuntur. Sed et quicquid in prima aetate quolibet genere possederint, etiam hoc cum misera laceratione deperdunt. Sed per semet ipsos magnos actus agentes maximam quaerunt substantiae facultatem. Habebunt etiam maximas aegritudines et maxima discrimina, praesertim cum septenos uel nouenos annos intrauerint, <supplied>id est</supplied> ebdomaticos uel enneaticos, et periculorum continuatio usque ad XXXIII annos aetatis extenditur. <milestone unit="par" n="57"/> Sed in his periculis non solum erunt aegritudines, sed et causae et accusationes sine causa et sine ratione conceptae, erunt turbae et seditiones repentinae et assidua animi tormenta et insperata in aquis pericula, et cum mulieribus dissensiones. Sed nec proderunt eis quascumque uxores primas fuerint sortiti. Sed nec uirgines in Piscibus positus Saturnus decernit uxores, et cum in omnibus geniturae cardinibus circumiens fuerit, maximis difficultatibus <supplied>et</supplied> maximis eos faciet contrarietatibus implicari, praesertim in primo cursus sui circulo constitutus. <milestone unit="par" n="58"/> Sed quamdiu XXX annos conpleuerit et spatia secundae aetatis intrauerit, tamdiu Saturnus malorum decernit incommoda. Sed cum ad Cancrum uenerit, tunc tempora illis meliora decernit. Cum uero in signo Leonis intrauerit, tunc negotia eorum corrigit, tunc gloriam, tunc patrimonium, tunc honores maximos consequentur, tunc omnes actus eorum prospere sequetur euentus, tunc illis fides tunc magnorum uirorum negotia credentur, ex qua administratione patrimonii consequentur augmenta. <milestone unit="par" n="59"/> In extremis autem partibus corporis aut in parte corporis <supplied>absconsa</supplied> <supplied><gap/></supplied> habebunt etiam in ipsis partibus assiduos dolores, habebunt etiam ex ferro maximas cicatrices. Sed ex filiorum casibus habebunt assiduos dolores. Sed cum illos Saturnus prioris temporis tempestate quassauerit, tunc illis laetitiam et ex filiis decernit et ex gratia coniugali<del>s</del>, secundum geniturae mensuram atque substantiam quam ceterae stellae sua auctoritate decreuerint.</p></div>


<div type="cap" n="4"><head>IV.</head>

<p><milestone unit="par" n="1"/> Sed nunc, explicatis Saturni decretis, ad Iouis decreta ueniamus.</p>
<p>
<milestone unit="par" n="2"/> <hi rend="bold">Iuppiter in Ariete.</hi> Quicumque Iouem in Ariete habuerint in prima aetate in omni actu turbantur, quamdiu compleuerint geniturae contraria. Sed cum haec tempora completa fuerint, tunc honestates, tunc felices actus, tunc bona tempora, tunc proficiendi tempus, tunc maximorum negotiorum actus decernuntur, tunc potentium et magnorum uirorum amicitiis copulantur, aut, in magnis ac regiis domibus constituti, potentis administrationis officia creduntur, tunc patrimonia maxima consequuntur, et dominandi accipiunt potestatem, et ex uxoribus et filiis laetitiae releuantur augmento. Tunc enim conferuntur potentiae et honoris insignia, tunc regimen potestatemque hominum sortiuntur; tunc in omnibus causis et in omnibus actuum et causarum certaminibus uictores exsistunt, et, quicquid tacita cogitatione tractauerint, id totum facillima ratione completur. <milestone unit="par" n="3"/> Iuppiter enim homines facit praeconio bonitatis ornatos. Habebunt sane circa os quoddam signum. Erunt autem alienorum patrimoniorum domini. Erunt religiosi in deorum cultu et cum fide omnium secreta seruabunt, et a potentioribus uiris uel a regibus ad magnae administrationis officia diriguntur, imperiosi in omnibus actibus exsistentes et fortes. Sed erunt prima eorum tempora difficilia, sed postea prospere complebunt omnia, deorum adsidua monitione formati, praesertim si in principalibus geniturae locis positum et non in deiectis Saturnus uel Mars uel Sol uel Mercurius uel Venus uel Luna trigonica radiatione respexerit.</p>
<p>
<milestone unit="par" n="4"/> <hi rend="bold">Iuppiter in Tauro.</hi> Quicumque Iouem habuerint in Tauro erunt in maxima gloria et in maximis potestatibus, sed posteaquam <supplied><gap/></supplied> tempora inpleuerit. In primis enim temporibus graui periculorum tempestate quassantur. In aegritudinibus enim et in seruitiis et in causis uersabuntur. Tune cum potentioribus contentiones, tunc damna, tunc labores, tunc decernuntur iniuriae. Sed postea quam fuerint oppressi, prosperos omnium negotiorum habebunt euentus. Tunc glorias, tunc potentium amicitias sortiuntur, tunc eis potentes uiri uitae suae secreta committunt.</p>
<p>
<milestone unit="par" n="5"/> Nauigabunt autem in magno mari aut in fluuiis, uersabuntur etiam cum scelesti<del>bu</del>s aut cum infamibus uiris <supplied><gap/></supplied> religionibus seruientes. Sed his a mulieribus uitae praesidia conferuntur, et per ipsas magnae dignitatis et maximorum honorum insignia consequentur. Erunt tamen iusti, fortes, amicis exhibentes amorem. Erit in ipsis liber sermo, pro amicis fortiter excusabunt. Erunt sane temerarii, in omni certaminum contentione fortes, et <del>in</del> qui sibi numquam sed amici<del>tii</del>s semper prodesse desiderent. <milestone unit="par" n="6"/> Sed existunt illis amici frequenter ingrati, et frequenter lapsi<del>s</del> iterum corriguntur. Erunt duorum patrum filii, unius per naturam, alterius per adoptionem, aut duarum matrum. Sed inter initia habebunt et ex uxoribus gaudia et postea dolores, et ex filiis similiter. Multis proderunt maxima habentes felicitatis insignia. Sed haec omnia pro mensura geniturae decernit.</p>
<p>
<milestone unit="par" n="7"/> <hi rend="bold">Iuppiter in Geminis.</hi> Quicumque Iouem in Geminis habuerint, <supplied>erunt</supplied> in maximis gloriis et potestatibus, in amicitiis gratia <unclear/>noti semper ornati, et cum multa quaesierint, haec eadem rursus amittunt, fortuna eorum assidua commutatione uariatur. In primo enim uitae tempore erunt in dissensionibus et in multis negotiis et in damnis et in angustiis et in aegritudinibus, et de uxore et de filiis habebunt assiduos dolores, quamdiu XLV annos aetatis impleuerint. Intra enim hoc temporis spatium de quo geniturae <supplied>do</supplied>minus decreuerit, quicquid habuerint dissipatur. <milestone unit="par" n="8"/> Verum cum hoc tempus fuerit emensum, tunc notitiam, tunc habebunt subsidia facultatum. Habebunt et in primo tempore cum uxoribus dissensiones, postea prospera matrimonia possidebunt, <supplied><gap/></supplied> in publicis locis et ex his accipient felicitatis insignia. Sed haec pro mensura geniturae decernuntur et pro ceterarum stellarum mixturis ac radiationibus: quod te in omnibus seruare et meminisse conuenit.</p>
<p>
<milestone unit="par" n="9"/> <hi rend="bold">Iuppiter in Cancro.</hi> Quicumque in Cancro Iouem habuerint, erunt potentium amici et cum his uersabuntur, secreta eorum fideli taciturnitate seruantes, et cum tempora eorum possidere coeperit Iuppiter, tunc illis patrimonia, tunc honores, tunc gloriae conferuntur insignia. Sed numquam illis nec felicitas nec fides amicitiae perseuerat, sed erunt frequenter humiles, tunc peculiariter cum Saturnus principalia geniturae loca fuerit ingressus, uel cum ad Aquarium uel Piscium uenerit signum. Tunc maximorum discriminum difficultatibus implicantur, tunc pericula, tunc turbae, tunc damna, tunc aegritudines fiunt, tunc cum potentibus uiris aut cum affinibus simultates, tunc falsas accusationes et publici sermonis inuidiam subibunt. <milestone unit="par" n="10"/> Sed haec tunc mitigantur cum Saturnus et Iuppiter in quadratis huius signi lateribus fuerint inuenti. Sed cum Saturnus ad hoc idem uenerit signum et Iouis se applicauerit stellae, infinitum proderit, plus tamen cum ad signum Leonis transitum fecerit. Nam cum in Leone tempora secundae stationis intrauerit, decernit felicitates, glorias et honoris alicuius insignia. Tunc plurimis hominibus imperabunt, tunc omnium aduersariorum superatur improbitas, tunc notitiam eorum felix subleuat fama, tunc licentia erit ut et alios sustentare possint. <milestone unit="par" n="11"/> Sed cum felices fuerint, rursus partem felicitatis amittunt, sed haec secundum decreti differentiam decernuntur. Habebunt ex muliere uel uxore laetitiam, laetabuntur etiam suscepta sobole, et fundamentorum et mobilium dominia consequentur. Post uariam aetatem et inaequabilitatem uitae, ad prospera commoda felicitatis accedunt, ut sint admiratione digni, ut et ipsi mirentur qua ratione ad tanta peruenerint felicitatis insignia.</p>
<p>
<milestone unit="par" n="12"/><hi rend="bold"> Iuppiter in Leone.</hi> Quicumque in Leone Iouem habuerint erunt in multis laboribus et fatigationibus, quamdiu Saturnus, relictis Piscibus, ad Arietis uenerit signum. Cum enim Iouem in Leone positum trigonica Saturnus radiatione respexerit, tunc potestates, tunc glorias, tunc notitias, tunc potentium amicorum praesidia consequuntur; et in disciplina constituti maximos fructus accipiunt, tunc ad omnes actus prosperis prouecti promotionibus ueniunt. Tunc gratum tempus habentes procurationis officia tractabunt. Sed primae eis uxores non proderunt. <milestone unit="par" n="13"/> Sed nec uirgines sortiuntur uxores, sed ab aliis stupratas. Erunt sane felices, per semet ipsos felicitatis insignia consecuti, posteaquam patrimonium paternum fuerit amissum. Erunt tamen fortes animo, profusi, liberales, et qui res alienas praua cupiditate desiderent.</p>
<p>
<milestone unit="par" n="14"/><hi rend="bold"> Iuppiter in Virgine.</hi> Quicumque Iouem in Virgine habuerint mundi, honesti, bene nutriti erunt et pudici, efficaces, fideles, semper amicos bono diligentes affectu, ingenui, moribus contentiosi, potentes, laboriosi, non habentes unum in uita cursum, quamdiu diametrum Saturnus transient eius signi in quo ipse Saturnus in genitura fuerit constitutus. Sed et cum in Piscibus fuerit, erunt in tempestatibus, in damnis, in aegritudinibus, in doloribus, in sollicitudinibus. <milestone unit="par" n="15"/> Sed cum de Piscibus Saturnus transierit, tunc gloria, tunc potentia, tunc sortiuntur uxores pudicas et beniuolas, maritorum commodis seruientes. Habebunt de filiis dolores, quamdiu tempora Saturni completa fuerint. Erunt in magno honore et in magnis potestatibus, quae potestates pro geniturae substantia decernuntur.</p>
<p>
<milestone unit="par" n="16"/><hi rend="bold"> Iuppiter in Libra.</hi> Quicumque Iouem habuerint in Libra, iactationes <supplied>et</supplied> turbas habebunt in prima semper aetate, praesertim si Saturnus in diametro Iouis uel in diametro Lunae fuerit inuentus. Tunc enim damna, tunc domesticae dissensiones, tunc tristitiae, tunc iniuriae, tunc ignominiae, tunc causae, tunc peregrinationes, tunc offensae, tunc patrimonii dilapidationes decernuntur.</p>
<p>
<milestone unit="par" n="17"/> Sed cum haec diametra Saturnus transierit, et per oportuna geniturae loca Iuppiter coeperit currere, tunc initia felicitatis accipient, tunc gloria laetitiaque decernitur, tunc consequentur idonea subsidia facultatum, quotienscumque Iuppiter post excessum Saturni ad oportuna geniturae uenerit loca. Tunc iungit eos aut potentibus uiris aut ducibus aut regibus, tunc notitia, tunc nobilitas decernitur secundum geniturae substantiam, tunc illis potentium uirorum secreta creduntur, tunc res, tunc patrimonia potentium illis uirorum committuntur. <milestone unit="par" n="18"/> Erunt sane fabricatores, pastinatores, multorum mobilium dominia possidentes. Habebunt ex uxore et filiis laetitiam, sed cum primum fuerint infortuniis fatigati; et in omnibus causis <supplied>pro</supplied> ipsis sententiae proferuntur, sed si sine consortibus litigarint. Tunc enim prosperos habebunt euentus in omnibus, si ab omni <unclear/>commutationis fuerint consortio separati. Habebunt quoddam signum in corpore. Erunt etiam aut duorum patrum aut duarum matrum filii. Erunt alienorum patrimoniorum dominia possidentes, religiosi deorum cultores; sed primum uitae tempus eorum habebit maximas difficultates, postremum uero honestis actibus honorabitur.</p>
<p>
<milestone unit="par" n="19"/> <hi rend="bold">Iuppiter in Scorpione.</hi> Quicumque Iouem habuerint in Scorpione erunt gloriosi, potentes, praesertim cum ad aestiua tropica signa Saturnus uenerit. Nam in ceteris signis Saturno constituto et in primo geniturae quadrato, erunt in aegritudinibus et turbis et in accusationibus et commotionibus et causis et dissensionibus et in negotiorum humilitatibus. Cum uero Saturnus primum quadratum exierit, id est cum ad Pisces transitum fecerit, erunt cum potentibus, cum ducibus, cum regibus, secreta eorum fideli taciturnitate seruantes. <milestone unit="par" n="20"/> Nauigabunt grandes fluuios ac maria, et per steriles et per infames homines aut mulieres maxima negotia perpetrabunt. Erunt propitii multitudini, in populo habentes insignia potestatis, fortes et animo pariter et corpore, et magnae substantiae dominia consequentur. Habebunt laetitiam ex uxoris affectibus et filiorum, sed priore dissensione sopita. Regentur etiam a potentioribus uiris et regibus ad alicuius administrations potestatem <supplied><gap/></supplied> constituti plurimis proderunt. Hi cum in prima aetate fatigati fuerint, felici senectute laetantur. Sed et hic hoc seruandum quod in signo Arietis diximus.</p>
<p>
<milestone unit="par" n="21"/><hi rend="bold"> Iuppiter in Sagittario.</hi> Quicumque Iouem habuerint in Sagittario erunt gloriosi, potentes, nobiles, noti, duces potentes uel ducum aut potentium amici, locupletes, copiosi, docti. Sed quicquid consecuti fuerint tamdiu perdent quamdiu prima loca geniturae Saturni stella transierit. Tunc enim erunt in turbationibus, in doloribus, in seditionibus, et quodcumque complere uoluerint, prosperos non habebunt euentus. <milestone unit="par" n="22"/> Erunt autem, in ipsis temporibus, in angustiis et in laboribus, quamdiu completo Iuppiter secundo cursus sui circulo  locum suum prospera radiatione conuenerit. Tunc enim gradatim omnia prospera pro locorum potestate decernit, tunc notitiam, tunc gloriam, tunc potentiam, tunc potestatem, tunc patrimonii largitur augmenta, tunc hilaritatem, tunc laetitiam dabit, tunc matrimonia filiosque decernit. Sed qui sic habuerint Iouem, aliena patrimonia possidebunt. Erunt sane boni, apti ad omne humanitatis officium. <milestone unit="par" n="23"/> In primo sane uitae suae tempore, in omnibus rebus erunt instabiles et cum uxore dissentient. Sed in medio aetatis cursu constituti prospera felicitate laetantur. Sed si in genitura Saturnus Iouem in Sagittario constitutum aut quadrata aut diametra radiatione pulsauerit, aut uxores non habebunt aut filios, praesertim si in finibus Saturni Iuppiter fuerit inuentus. Erunt sane homines magnae fortunae, liberales, amabiles, multorum amici, omnibus noti, mundi, honesti, omni genere bonitatis ornati, praesertim si, in primis geniturae locis constitutus, quamcumque de ceteris stellam trigonica radiatione respexerit.</p>
<p>
<milestone unit="par" n="24"/> <hi rend="bold">Iuppiter in Capricorno.</hi> Quicumque Iouem habuerint in Capricorno, erunt gloriosi, potentium amici, amicorum secreta fedeli taciturnitate seruantes. Erunt felices sed cum Iuppiter spatia secundi cursus impleuerit. Nam ante hoc tempus, in quocumque honore fuerit, ab eius honoris potentia deicitur, et erunt in angustiis et in difficillimis actibus, notationibus, humilitatibus, humillimis hominibus seruientes, tamdiu quamdiu secundum trigonum signi eiusdem <del>loci</del> Saturnus transierit. <milestone unit="par" n="25"/> Ante hoc enim tempus in plurimis doloribus et in damnis et in causis et in contradictionibus uersabuntur, et suorum mortes uidebunt, et multis infortuniis implicabuntur, et in tantis erunt infelicitatibus constituti, ut ab ista malorum continuatione morte cupiant liberari. Sed cum Saturnus transierit haec quae diximus loca, exclusis omnibus malis atque sopitis maxima felicitatis commoda consequentur, et, plurimorum conuersationibus subleuati, magnis erunt praepositi facultatibus, secundum geniturae uires atque substantiam. <supplied><gap/></supplied>
</p></div>


<div type="cap" n="5"><head>V.</head>
<p><milestone unit="par" n="1"/> Cum talibus si consortium iungas, numquam illis fidei tuae secreta committas, numquam aliquid simplici ratione commendes: abnegabunt, et impudentiam suam irreligiosa<del>m</del> periurii defensione communient. Erunt ad omne perfidiae facinus armati, praesertim si, sic Mercurio constituto, rursus in Mercurii finibus Mars fuerit inuentus, uel si in deiectis geniturae locis Mercurium positum Mars superior effectus quadrata radiatione pulsauerit. <milestone unit="par" n="2"/> Tunc etiam propter haec criminum facinora aut diuturna carceris custodia aut perpetuis damnantur exsiliis, aut criminum portione possessi, sed et metuentes imminentis sententiae seueritatem, desertis patris laribus, ad semota et longinqua loca fugitiuo errore ducuntur. Quodsi sic, Mercurio et Marte constitutis, Luna plena luminibus per quadratum uel diametrum feratur ad Martem, nec eam beniuolae stellae prospera radiatione conueniant, nec malitia Martis aut Mercurii testimonio Iouis aut Veneris fuerit mitigata, propter haec facinora seuera animaduersione plectuntur.</p>
<p>
<milestone unit="par" n="3"/> <hi rend="bold">Mercurius in domo uel in decano Solis.</hi> Si Mercurius in domo uel in decano Solis fuerit inuentus, et fuerit diurna genitura, faciet mediocres animo pariter ac mente, mediocriter audientes et excogitantes, sed et ipsos difficiles ac malitiosas litteras tractare perficiet, ac laboriosarum litterarum officia commendat, aut publicis faciet officiis deputari; cordatos etiam cum quadam curiositate perficiet, secretis et illicitis actibus, inefficacibus studiis implicatos. <milestone unit="par" n="4"/> Si uero fuerit nocturna genitura, aut mente captos faciet, aut aures linguamue debilitat, errores uitae decernit aut uitia, aut <supplied>facit</supplied> tales quos semper malae famae iudicia persequantur, et quos nunquam rectum iudicium boni sermonis insinuet.</p>
<p>
<milestone unit="par" n="5"/><hi rend="bold"> Mercurius in finibus Veneris.</hi> Si Mercurius in finibus Veneris uel in decano fuerit inuentus, in diurna nocturnaque genitura, omnia simili ratione decernit. Tunc enim sermones hominum grato faciet splendore uenustatis ornari, et potentibus ac regibus fido necessitudinis amore coniungit, et reddit tales qui omnia rectis soleant consiliorum rationibus inuenire, et quorum omnes actus prospere sequatur euentus. <milestone unit="par" n="6"/> Duplicibus litteris imbuentur, computos omnes consequentur et omnes sollertiae disciplinas, aut athletis hominibus potentiae alicuius erunt honore praepositi, aut musicae modos dulci modulatione componunt, aut sequuntur certe poeticae disciplinam, aut erunt infectores colorum, aut per ipsos aromatum odor suauitatis adfertur, aut pretiosarum gemmarum merces, aut peregrinae negotiationis officia tractabunt, ut omnifariam ex istis actibus et patrimonium illis conferatur et dignitas. Erunt sane in uenereo coitu libidinosi, et qui aliena matrimonia praua mentis cupiditate corrumpant. Erunt uitiosi et qui de istis uitiis crebra semper pulsentur infamia.</p>
<p>
<milestone unit="par" n="7"/> Quid autem Mercurius in domo Lunae decernat, in primis libri partibus dictum est.</p></div>


<div type="cap" n="6"><head>VI.</head>
<p><milestone unit="par" n="1"/> <hi rend="bold">Luna in domo sua uel in decano suo.</hi> Si Luna in domo sua uel in decano suo fuerit inuenta, et sit nocturna genitura, magnam substantiam et magnae gloriae decernit insignia, et potentiae cuiusdam assignat officium, praesertim si in principalibus geniturae locis fuerit inuenta. Faciet per semet ipsos idonea sibi quaerentes subsidia facultatum, efficaces, populares, artifices. Si uero fuerit diurna genitura, faciet laboriosos, peregrinos, et quorum uita frequenter periculorum continuatione quassetur, aut ualitudines et uitia cum acerborum dolorum cruciatu semper indicit. Sane in nocturna genitura si in domo sua uel in decano posita IX. ab horoscopo tenuerit locum, felicitatem, diuitias, gloriam, principatum cum maxima potestate decernit.</p>
<p>
<milestone unit="par" n="2"/> <hi rend="bold">Luna in finibus Saturni.</hi> Si Luna in finibus Saturni fuerit inuenta aut in decano, et sit plena luminibus, facit languidos, frigidos et animo pariter et corpore, et qui ab omni sint audacia separati, habentes tamen ingenium temeritatis ardore <supplied><gap/></supplied>, et quorum intestina frigidi humoris tormenta conficiant. Si uero fuerit minuta luminibus, facit tales quorum desideria et actus numquam prospere sequatur euentus, et qui, amissa patrimonii facultate, misero paupertatis onere deprimantur, tardos in omnibus actibus et languidos animo pariter et corpore. Alios pthisicos, alios spleneticos efficiet, aliorum renes acerbo dolore discruciat, alios importuna sanguinis profusione debilitat.</p>
<p>
<milestone unit="par" n="3"/> <hi rend="bold">Luna in finibus Iouis.</hi> Si Luna in finibus Iouis uel in decano fuerit inuenta, et plena luminibus, faciet homines honestos, efficaces, et qui omnes actus prosperis semper rationibus compleant, patrimonia propria sibi uirtute quaerentes. Alios mercandi gratia ad peregrina ducit loca. Si uero fuerit minuta luminibus, ex morte parentum infortunia decernit et orbitates et patrimonium minuet. Mediocrem uitam cum quadam humilitate decernit, aut neruorum dolores efficiet, si in maliuolarum stellarum signis fuerit inuenta.</p>
<p>
<milestone unit="par" n="4"/> <hi rend="bold">Luna in finibus Martis.</hi> Si Luna in finibus Martis uel in decano per diem plena luminibus fuerit inuenta, expositos faciet aut ignobiles, aut uitium ualitudinemque decernit, aut periculorum uiolentiis aut repentinis faciet casibus implicari. Si uero fuerit nocturna genitura, aut parentes uitio dissensionis separat, aut matrem ostendit ignobilem. Quosdam uero peregrinitatis, alios aegritudinem quassat incommodis. <milestone unit="par" n="5"/> Si uero per diem fuerit minuta luminibus, in his in quibus diximus partibus uel decanis, patrimonium dissipat et periculosorum negotiorum decernit officia, et ex negotiis ipsis caduca discrimina aut miseras ualitudines uitiumque decernit. Si uero fuerit nocturna genitura, et sit minuta luminibus, faciet efficaces et officia multa tractantes, fortes, gloriosos et quibus publicorum negotiorum officia credantur, sed qui peregrinis regionibus immorentur, et quos semper in omnibus actibus prospere sequatur euentus.</p>
<p>
<milestone unit="par" n="6"/> <hi rend="bold">Luna in domo uel in decano Solis.</hi> Si Luna in domo uel in decano Solis fuerit inuenta plena luminibus, et sit diurna genitura, faciet populares sed quibus publica committantur officia. Faciet efficaces sed ut omnia negotiorum genera prospero compleant semper effectu. Si uero in oportunis geniturae locis fuerit inuenta, id est si MC. <supplied>uel</supplied> horam partili radiatione possederit, et plena luminibus Iouis fuerit radiatione adornata, faciet potentes, imperatores, reges, uel tales administratores quorum potestati orbis terrarum iudicia credantur. <milestone unit="par" n="7"/> Si uero fuerit minuta luminibus, faciet ad nullos actus necessarios, humiles et animo pariter et uita, qui numquam in aliquo negotio perseuerent. Quorumdam matres debilitatas et longa aegritudinis continuatione quassatas malae mortis faciet subire discrimina.</p>
<p>
<milestone unit="par" n="8"/><hi rend="bold"> Luna in finibus Veneris.</hi> Si Luna in finibus Veneris uel in decano fuerit inuenta, et sit plena luminibus, faciet infamibus semper amoribus implicatos, et incestis libidinum cupiditatibus deditos, impuros, libidinosos, et qui erraticis semper amoribus inhaerescant. Si uero fuerit minuta luminibus, bones actus cum maximae felicitatis decernit augmento, et ex numero affinium matrimonium prosperis decernit auspiciis.</p>
<p>
<milestone unit="par" n="9"/><hi rend="bold"> Luna in finibus Mercurii.</hi> Si Luna in finibus Mercurii uel in decano fuerit inuenta, et sit plena luminibus, faciet perfidos et qui res commendatas obstinato mentis furore et auaris cupiditatibus abnegent. Faciet etiam effractores, fures malitiosos, et qui mendacia sua umbra quadam soleant ueritatis ornare, aut proditores suorum facit, aut qui deos obstinati sacrilego furore contemnant. Erunt sane laboriosi, operarii, sed qui numquam fructus ex laboribus consequantur, et quos perpetui operis laboriosa sollicitudo discruciet. <milestone unit="par" n="10"/> Si uero fuerit minuta luminibus, aut pthisicos <supplied>faciet</supplied> aut insanos aut mente captos, malos, malitiosos, et qui ad omne malitiae uirus libenter accedant, et qui aut malos homines aut mala negotia obstinata animositate defendant, et quorum per dies singulos ad omne facinus crescat improbitas. Sed et ipsi similes sibi homines nocere consueuerunt. Quodsi Mars in iisdem partibus cum Luna fuerit inuentus, hos eosdem malae conscientiae consortio latronibus iungit, aut uariis facit accusationibus implicari, et carceri tradit, aut publicis ligat uinculis catenarum. Si uero nihil horum fuerit, miseros misera morte prosternit, patrimonium ac uitam pariter humiliat, uitia, ualitudines et acerba mortis discrimina cum misera calamitate decernit.</p></div>


<div type="cap" n="7"><head>VII.</head>
<p><milestone unit="par" n="1"/> Haec tibi sunt omnia, Mauorti decus nostrum, specialiter intimata, nec a nobis aliquid temere est praetermissum, quod <del>non</del> diuini ueteres et istius interpretes disciplinae prudentis sollertiae et docti sermonis studio protulerunt. Sed hoc quod frequenter diximus iisdem prudentiae tuae commonitionibus intimamus, ut omnem uim stellarum, mixturas omnium signorum, partium etiam efficacias pro locorum potestatibus compares, nec ex unius stellae cursu totam geniturae uelis explicare substantiam, <milestone unit="par" n="2"/> sed horoscopum cum XII locorum potestatibus iungas, stellas etiam cum stellis singulis compares, et quaeras quae stellae cum horoscopo qua radiatione iungantur, et quatenus uires suas stellae et ipsae aut impugnent aut erigant<del>ur</del>, quas etiam formas singulis stellis signorum aut partium naturalis species attribuat, quid singulorum etiam locorum ac cardinum decernat auctoritas. Cum haec omnia sagaci fuerint inquisitione collecta, tunc inspecta geniturae substantia de singulis rebus prome sententias, sed has easdem moderata prius comparatione formatas. <milestone unit="par" n="3"/> <del>s</del>Ortus etiam et anaphoras signorum diligenter inspice. Nec enim semper ingressus Veneris loc<del>or</del>um Iuppiter decernit uxores, nec ingressus filiorum locum filios tribuet, sed illis haec reddit quibus uxores uel filios totius substantia geniturae decreuerit.</p>
<p>
Nec semper Mars circumiens in occasu horoscopum minacibus radiationibus respicit, nec semper Saturnus ab horoscopi parte ueniens grauia periculorum discrimina generali malitiae atrocitate decernit, sed quibuscumque ex totius geniturae substantia pericula decreta sunt, tunc ex signorum anaphoris prouecti et effecti temporum domini omnium periculorum ordines exequuntur. <milestone unit="par" n="4"/> Vnde saepissime commonitione conuentus per singularum <supplied>stellarum</supplied> mixturas et partium potestates animum tuum diuina institutione formatum sollerti coniectura debes instruere. Frequenter enim Iouis bonitatem mali signi mutat hospitium, et malitiam Saturni bonae partis hospitium salutare debilitat. Nec debes ex malo loco sperare discrimen, cum hunc eundem locum salutare sidus aspexerit, et maliuolarum stellarum minaces radii ex loci oportunitate franguntur. Sic omnia in genituris hominum locorum partium signorum stellarumque mixtura componit. Quae si omnia aequata moderatione collegeris, omne fatum hominis uerissimis poteris explicare sententiis.</p>
<p>
<milestone unit="par" n="5"/> Sed, hoc explicato libro, sermo poster ad sexti libri principia transferatur. Illic enim omnes tibi stellarum mixturas uerissimis interpretationibus explicabo, ut, explicato libro, intentio nostra ad specialem interpretationem apotelesmatum transferatur.</p></div>
</div>


<div type="lib" n="VI"><head>LIBER SEXTVS</head>
<div type="cap" n="1"><head>I.</head>
<p><milestone unit="par" n="1"/> Frequenter, Mauorti decus nostrum, de mixturis stellarum sermo noster admonuit, nihil tibi aliud in omnibus sententiis, nihil in decretorum substantia nisi efficaciam mixtae temperationis insinuans, praesertim cum, in genituris hominum, aliud primi, aliud secundi cardines faciant. <milestone unit="par" n="2"/> Primi enim cardines horoscopum mediumque possident caelum, secundi cardines IMC. occasumque suscipiunt; et ex quattuor istorum cardinum uaria semper et contraria potestate <supplied><gap/></supplied> substantia, et omnes stellae pro naturae suae potestatibus aliud in primis constitutae decernunt cardinibus, aliud in secundis.</p>
<p>
<milestone unit="par" n="3"/> Sed et quintus et undecimus ab horoscopo locus, id est bonae fortunae <supplied>et boni daemonis</supplied>, <del>signa</del> a pigrorum locorum inerti humilitate dissentiunt, nec cum pigris ac deiectis locis aliqua ra<supplied>dia</supplied>tionis societate iunguntur, sed horoscopo felici societate radiationis adsociantur. Tertiam uero decernendi efficaciam nonus ac tertius locus ab horoscopo sortiuntur, qui<supplied>a</supplied> et haec loca horoscopo maximum consortium societatis adiungit. <milestone unit="par" n="4"/> Secundus uero et octauus ab horoscopo locus ab omni horoscopi uinculo dissoluto societatis consortio separantur. Sextus et duodecimus ab horoscopo locus omni ratione societatis excluditur et caduca humilitate deiectionis impugnatur. <milestone unit="par" n="5"/> Ex ista locorum uarietate aut erigitur stellarum potestas aut decidit, sicuti praecedenti explicatione monstrauimus; in tertio enim libro specialiter comprehendimus quid in quo loco singulae stellae constitutae decernant. <milestone unit="par" n="6"/> Sed tu, quibuscumque precibus implora ne quando sextum aut duodecimum ab horoscopo locum, secundum etiam aut octauum in decretis hominum aut beniuolarum aut maliuolarum stellarum cursus obtineat. Haec enim loca ab omnibus stellis inimicis semper radiationibus occupantur. <milestone unit="par" n="7"/> Nam haec loca quodcumque stellarum sidus insederit, aut bonitatis suae perdit salutare praesidium, aut si malignum fuerit, fortius ad nocendum exasperat<del>a</del> malitiae potestate<del>m</del> firma<del>n</del>tur. In his locis maliuolae stellae cum Luna positae omnia generaliter sine aliquo remedio infortuniorum exitia decernunt, beniuolae uero, in absconsis locorum quodammodo humilitatibus clausae, potestatis suae perdunt salutare praesidium.</p>
<p>
<milestone unit="par" n="8"/> Sed et aliud in diurnis, aliud in nocturnis <supplied>genituris</supplied> operatur diuersa stellarum mutabilisque condicio, et uarias habent decernendi potestates, cum fuerint trigonica uel quadrata uel diametra sibi singulae stellae radiatione coniunctae. <milestone unit="par" n="9"/> Hinc enim omnis mixturarum societas temperatur, hinc tota decretorum potestas inspicitur. In uicem sibi enim stellae pro natura sua uel pro condicione semper oppositae, fata hominum in aequabili uarietatis moderatione componunt.</p>
<p>
<milestone unit="par" n="10"/> Hanc tibi nunc, Mauorti decus nostrum, mixturarum explicabo substantiam, ut plenam tibi insinuem huius diuinae prudentiae disciplinam. Sed antequam ad explicationem mixturarum sermo noster accedat, pauca tibi de splendidarum stellarum dicam regiis potestatibus, ut huius libri principia augustarum stellarum explicationibus adornentur.</p></div>

<div type="cap" n="2"><head>II.</head>
<p><milestone unit="par" n="1"/> <hi rend="bold">De claris signorum stellis.</hi> Claras stellas et augusta maiestatis radiatione fulgentes in signis omnibus inuenimus, sed regales in quattuor, in Leone scilicet, in Scorpione, in Aquario et in Tauro. Sed in quibus partibus istarum augustum lumen inuenias, breui oratione monstrabo. <milestone unit="par" n="2"/> Quinta pars Leonis habet stellam lucido splendore fulgentem. In hac stella si crescens lumine Luna fuerit inuenta, horoscopi aut MC. partiliter possidens cardinem, regna et maximae potestatis decernit imperia. <milestone unit="par" n="3"/> Sed et Aquarii XX. pars simili maiestatis splendore decoratur. Nam et in hac stella, id est in Aquarii parte XX., si fuerit Luna orta plena luminibus, possideatque primos geniturae cardines, simili modo regalis potentiae et imperatoriae dignitatis decernit insignia. Sed et XV. Tauri pars et XXVII. et XXX. honorum lumine pariter et maiestatis ornantur. In XV. enim parte Tauri Luna si fuerit inuenta, potentissimae et affluentis substantiae decernit augmenta, si primos geniturae possederit cardines. <milestone unit="par" n="4"/> In uigesima uero et septima parte Tauri Luna si fuerit inuenta, magnae dignitatis decernit insignia, et facit tales homines qui maximorum populorum uitam sua potestate sustentent, donantes populo quicquid populari fuerit studio postulatum, magnifica et praeclara templis donaria consecrantes, ut ex istis perpetuis gloriae splendoribus honorentur. <milestone unit="par" n="5"/> Trigesima etiam pars, sicut diximus, Tauri diuino maiestatis micat lumine, et in hac enim parte si Luna fuerit inuenta, magnae potestatis insignia licentiamque decernit. Si uero in ista parte constituta in primis cardinibus fuerit inuenta, ducatus, imperia regnumque decernit, praesertim si eam lumine crescenti prospera Iuppiter radiatione respexerit. <milestone unit="par" n="6"/> Tunc enim potestatis suae licentia subleuati, et maris et terrae dominia possidentes, et per mare et per terras exercitum feliciter ducunt.</p>
<p>
Haec eadem etiam in VII. Scorpionis perficiet. Ipsam enim partem similis splendor maiestatis exornat. <milestone unit="par" n="7"/> Sed in ista parte Luna, in primis cardinibus constituta, cum praecedentibus dignitatis insignibus dirae crudelitatis et immodici terroris decernit horrorem. Qui sic enim habuerint Lunam, in maxima potestatis licentia constituti, contra omnes homines effrenata crudelitate grassantur.</p>
<p>
<milestone unit="par" n="8"/> Haec tibi interim ex libris <hi rend="italic">Moerogeneseos</hi> parua collegimus, sed, hoc explicato opere, etiam illa promissa reddemus. Nunc mixturas stellarum omnes sicut promisimus intimamus, ut, omni mixturarum temperatione composita, totum quicquid promisimus explicemus. De claris enim stellis omnium signorum in postremo libro, id est in octauo, et de decretis earum omnia tibi specialiter dicam.</p></div>


<div type="cap" n=""><head>III.</head>
<p><milestone unit="par" n="1"/><hi rend="bold"> Saturnus et Iuppiter trigoni.</hi> Omnes stellae, si se trigonica radiatione respexerint, siue beniuolae siue maliuolae stellae, prosperis mixturarum temperationibus comparantur: et maliuolarum quidem ex ista radiatione mitigatur improbitas, beniuolarum uero salutaria beneficia conualescunt. <milestone unit="par" n="2"/> Si itaque Saturnus Ioui fuerit trigonica radiatione coniunctus, et pigra et deiecta loca uitauerit ista coniunctio, sint et ambo in his in quibus gaudent signis, uel unus eorum in domo sua constitutus alium trigonica radiatione respiciat, sintque horoscopi partibus radiatione sociati, infinitas copias cum maxima felicitate decernunt, praesertim si unus de duobus, id est aut Saturnus aut Iuppiter, lumen Lunae crescentis exceperit. <milestone unit="par" n="3"/> Tunc enim Saturnus infinitarum <supplied>diuitiarum</supplied> ac magnarum possessionum dominia largitur, tunc sementes agros, tunc pascua siluasque decernit. Sacrarum etiam quarumdam aedium publicos fabricatores efficiet, <del>et</del> ut ex ista fabricatione maximum meritum dignitatis accedat. Fiscalium etiam praestationum exactores aut sacrae faciet praepositos annonae, et in istis actibus maximam confert potentiae dignitatem. <milestone unit="par" n="4"/> <supplied>In</supplied> infinitum etiam superiores paterna dignitate perficiet; sed pro mensura substantiaque geniturae aliis procurationum officia, aliis ex maximis hereditatibus commoda, aliis confert lucra ex alieno labore quaesita. Omnes hos tamen apud potentes et maximos uiros incorrupta fides insinuatione commendat. <milestone unit="par" n="5"/> Si uero Saturno ac Ioui trigonica, sicut diximus, radiatione coniunctis aequabili Mercurius et ipse radiatione sociatur, sacrarum et inaccessarum religionum secreta committit, ita ut magnarum ciuitatum uel reg<supplied>ion</supplied>um facia<del>n</del> t officia tractare, et tales eos efficit ut illis reges omnia actus sui officia committant; frequenter etiam munus praeclarae legationis imponunt. <milestone unit="par" n="6"/> Sed hi nimiis infortuniis ex filiorum casibus fatigantur, et amittentes filios aut alienam sobolem nutrire coguntur, aut certe filios suos <del>si</del> post multum temporis spatium recipiunt ab aliis educatos. Sed haec tunc efficiuntur si sine testimonio Martis fuerit diurna genitura. <milestone unit="par" n="7"/> Si enim aut Mars istam mixtionem minaci radiatione pulsauerit, aut sit nocturna genitura, haec quae diximus minuuntur omnia. Hoc amplius et reprehensionem inuidiae et contrarietates <supplied><gap/></supplied>, et malae insinuationis latenti pulsat inuidia; aut totum quicquid boni decretum fuerit inimicum testimonium Martis impugnat.</p>
<p>
<milestone unit="par" n="8"/><hi rend="bold"> Saturnus et Mars trigoni.</hi> Si Saturnus Marti fuerit trigonica radiatione coniunctus, et in oportunis geniturae locis <supplied>sit</supplied> ista sociatio, sintque ambo in his in quibus gaudent signis, uel in quibus gaudent partibus, uel in quibus exaltantur, nec illis Iouis aut Mercurii testimonium desit, facient lucra maxima et cottidiani quaestus incrementa decernunt. <milestone unit="par" n="9"/> Facient etiam tales homines quos in omnibus actibus prospere sequatur euentus, et qui <supplied>in</supplied> omni actu eriguntur licentia potestatis, propriis laboribus maxima sibi comparantes dignitatis insignia, notos, nobiles, imperiosos et maximarum ciuitatum offiicia gubernantes. Sed isti maiorum fratrum mortes assidua ra<del>dia</del>tione <del>consequantur</del> conspiciunt.</p>
<p>
<milestone unit="par" n="10"/><hi rend="bold"> Saturnus et Sol trigoni.</hi> Si Saturnus Soli fuerit trigonica radiatione coniunctus, et sint ambo in oportunis geniturae locis positi, et ab omnibus humilitatibus separati, sit etiam diurna genitura, uitae insignia assiduis promotionibus dignitatis cumulant; et maximae decernunt gloriae potestatem, et notitiam nobilitatemque conferunt; parentes etiam ipsorum simili facient incremento dignitatis ornari, praesertim si in masculinis signis constituti ista fuerint radiatione sociati. Si uero fuerit nocturna genitura, paternis facultatibus dissipatis, patrimonium illis propria facient uirtute conferri.</p>
<p>
<milestone unit="par" n="11"/> <hi rend="bold">Saturnus et Venus trigoni.</hi> Si Saturnus fuerit Veneri trigonica radiatione coniunctus, et sint ambo in oportunis geniturae locis positi, et ab omnibus deiectionum humilitatibus separati, facient uitam hominum mansueta moderatione perspicuam, et mores eorum ornamento pudicae bonaeque conuersationis exornant, et faciunt eos ab omni pudicitiae impuritate sepositos, sed et grat<del>a e</del>os pudicitia et puritate perspicuos, ut ex ista perspicuitate inuidia illis <unclear/> a satis ab inferioribus concitetur. Sed hos eosdem tarde faciunt nuptialibus affectibus copulari.</p>
<p>
<milestone unit="par" n="12"/> <hi rend="bold">Saturnus et Mercurius trigoni.</hi> Si Saturnus cum Mercurio fuerit trigonica radiatione coniunctus, et sint ambo in oportunis geniturae locis positi, et ab omnibus deiectionum humilitatibus separati, facient cordatos, ingeniosos et ad omnia disciplinarum officia semper applicatos; sed mores eorum mature facient pondere grauitatis ornari, et tales reddunt quorum consilia uiuacibus semper rationibus conualescant; sed actus aut ex rationibus dabunt, aut certe publicis computationibus fiscalibusque praeponunt, aut regios scribas efficient, ut ex istis actibus magna illis conferantur subsidia facultatis. Sed illud meminisse nos conuenit, quod sola Mercurii stella in XII. ab horoscopo loco gaudet constituta.</p>
<p>
<milestone unit="par" n="13"/><hi rend="bold"> Saturnus et Luna trigoni.</hi> Si Saturnus Lunae fuerit trigonica radiatione coniunctus, et sint ambo in oportunis geniturae locis positi, et ab omnibus deiectionum humilitatibus separati, et <supplied>sit</supplied> Luna plena luminibus, eos qui sic habuerint, regibus aut imperatoribus aut potentibus uiris prospera aut felici commendatione semper insinuant, et maxima ex ista coniunctione gloriae decernuntur insignia. Si uero fuerit Luna minuta luminibus, praedicta felicitatis incrementa minuuntur. <milestone unit="par" n="14"/> Sed et in Luna hoc meminisse debemus, quod sola in VIII. ab horoscopo loco, in nocturna genitura, feliciter inuenitur, praesertim si in hoc loco, in quibus gaudet signis uel finibus, fuerit plena luminibus. Tunc enim felicitatis, tunc dignitatis insignia, tunc maxima subsidia facultatum, tunc dignitates , tunc principatum ex ista loci potestate decernit. Sed per diem in hoc loco constituta similiter haec eadem decernit, si Iuppiter in XI. ab horoscopo loco fuerit inuentus.</p></div>

<div type="cap" n="4"><head>IV.</head>
<p><milestone unit="par" n="1"/><hi rend="bold"> Iuppiter et Mars trigoni.</hi> Si Iuppiter cum Marte fuerit trigonica radiatione coniunctus, et sint ambo in oportunis geniturae locis positi, et ab omnibus deiectionum humilitatibus separati, maxima dignitatis imperia, et magnam decernunt licentiae potestatem, et reddunt tales qui omnes actus felicissimis rationibus compleant; et maximae etiam administrationis officia decernunt, et tales eos efficiunt ut illis crebri honores regiis iudiciis conferantur.</p>
<p>
<milestone unit="par" n="2"/> <hi rend="bold">Iuppiter et Sol trigoni.</hi> Si Iuppiter cum Sole fuerit trigonica radiatione coniunctus, et sint ambo in oportunis geniturae locis positi, et ab omnibus deiectionum humilitatibus separati, maxima decernunt nobilitatis augmenta, et affluentium diuitiarum copiosa praesidia; magnae etiam gloriae largiuntur insignia, et facient maxima ex filiorum felicitatibus gaudia, et uitam clara semper dignitate exornant.</p>
<p>
<milestone unit="par" n="3"/> <hi rend="bold">Iuppiter et Venus trigoni.</hi> Si Iuppiter et Venus fuerint trigonica radiatione coniuncti, et sint ambo in oportunis geniturae locis positi, et ab omnibus deiectionum humilitatibus separati, maximam decernunt gratiam uenustatis, et omnibus bonis amabili illos conuersatione semper adsociant, et fidum amorem circa illos uxorum semper inducunt. Sed augmenta patrimonii et dignitatis insignia aut amicorum illis aut uxorum praesidio conferuntur.</p>
<p>
<milestone unit="par" n="4"/><hi rend="bold"> Iuppiter et Mercurius trigoni.</hi> Si Iuppiter et Mercurius fuerint trigonica radiatione coniuncti, et sint ambo in oportunis geniturae locis positi, et ab omnibus deiectionum humilitatibus separati, facient ingeniosos, cordatos, acerrima ingenii potestate firmatos, et qui omnia negotia prosperis semper actibus exequantur. <milestone unit="par" n="5"/> Facient etiam omnibus hominibus praeponi magnificae ac potentissimae merito dignitatis, et tales eos perficiunt ut in omnibus actibus et laudentur semper et placeant. Facient etiam scribas publicis rationibus fiscalibusque praepositos, et publica officia sine aliqua reprehensione tractantes, necessitates regias suis dispositionibus ordinantes. Alios faciunt caelestium siderum secreta cognoscere.</p>
<p>
<milestone unit="par" n="6"/><hi rend="bold"> Iuppiter et Luna trigoni.</hi> Si Iuppiter et Luna trigonica fuerint radiatione coniuncti, et sint ambo in oportunis geniturae locis positi, et ab omnibus deiectionum humilitatibus separati, sit etiam Luna plena luminibus, facient homines claros, notitia nobilitatis ornatos, et bonae famae testimonium perhibent, sed pro cetera geniturae substantia. <milestone unit="par" n="7"/> Aliis potentissimarum administrationum licentiam tribuunt, alios exercitui praeponunt, aliis maximarum prouinciarum iudicia committunt. Sed hos eosdem ex integra et incorrupta iudicatione nobilitant, ut fides eorum ornetur semper incorrupta licentia potestatis.</p></div>

<div type="cap" n="5"><head>V.</head>
<p><milestone unit="par" n="1"/><hi rend="bold"> Mars et Sol trigoni.</hi> Si Mars et Sol fuerint trigonica radiatione coniuncti, et sint ambo in oportunis geniturae locis positi, et ab omnibus deiectionum humilitatibus separati, maximae potestatis et maximae decernunt dignitatis insignia, praesertim si, in nocturna genitura, in dextro Martis Sol <del>a</del> latere fuerit constitutus. Tunc enim gloriosae licentiae potestates, tunc honorum decernuntur imperia. <milestone unit="par" n="2"/> Si uero, his sic constitutis, ex alio trigoni latere hos eosdem Iuppiter prospera radiatione respexerit, in primis geniturae cardinibus constitutus, et ex bono loco his omnibus Lunae radius accesserit, tunc maximas administrationes exercitusque committunt, et infinita dignitatis insignia cum maximae licentiae potestate decernunt. Sed haec erunt fortiora, si Mars et Sol et Iuppiter in masculinis signis fuerint constituti.</p>
<p>
<milestone unit="par" n="3"/><hi rend="bold"> Mars et Venus trigoni.</hi> Si Mars et Venus trigonica fuerint radiatione coniuncti, et sint ambo in oportunis geniturae locis positi, et ab omnibus deiectionum humilitatibus separati, quottidiana lucra ex assidua quaestuum continuatione decernunt, et prosperi matrimonii nuptias ex ista coniunctionis societate perficiunt, et erunt tales qui se semper grata honestate componant, superbo potentiae spiritu subleuati; et plurima matrimonia sectantes haec eadem facillimis rationibus consequantur.</p>
<p>
<milestone unit="par" n="4"/> <hi rend="bold">Mars et Mercurius trigoni.</hi> Si Mars et Mercurius trigonica fuerint radiatione coniuncti, et sint ambo in oportunis geniturae locis positi, et ab omnibus deiectionum humilitatibus separati, faciunt sapientes et ab omnibus actibus prosperis consiliorum rationibus <supplied>se</supplied> explicantes, et quos in omni negotiorum conuersatione prospere semper sequantur euentus, et qui omnium necessitatum angustias consiliorum suorum possint auctoritatibus mitigare, acutos, efficaces, rationum computationumque aut litterarum officia tractantes.</p>
<p>
<milestone unit="par" n="5"/><hi rend="bold"> Mars et Luna trigoni.</hi> Si Mars et Luna fuerint trigonica radiatione coniuncti, et sint ambo in oportunis geniturae locis positi, et ab omnibus deiectionum humilitatibus separati, et sit Luna minuta luminibus, sit etiam nocturna genitura, omnia felicitatis ornamenta decernunt, et in omnibus actibus prosperos exitus assiduis felicitatibus largiuntur. Faciunt etiam ut omnia quae desiderent facillimis rationibus consequantur.</p>
<p>
<milestone unit="par" n="6"/> Quodsi hanc Martis Lunaeque mixturam testimonii sui Iuppiter radiatione respexerit, maximos honores et maximae decernunt dignitatis imperia, gloriam quoque et magnae largiuntur licentiam potestatis. Si uero fuerit Luna plena luminibus, corpus assidua aegritudinum continuatione debilitant.</p></div>

<div type="cap" n="6"><head>VI.</head>
<p><milestone unit="par" n="1"/><hi rend="bold"> Sol et Luna trigoni.</hi> Si Sol et Luna trigonica fuerint radiatione coniuncti, et sint ambo in oportunis geniturae locis positi, et ab omnibus deiectionum humilitatibus separati, et <del>coniuncta</del> contingat eos sic prospera radiatione coniunctos esse <supplied><gap/></supplied> sed felicitatis per hos decernuntur insignia, si aliorum oportuno fuerint testimonio societatis ornati, aut deficientis Lunae lumen <supplied><gap/></supplied> crescentis excipiat.</p></div>


<div type="cap" n="7"><head>VII.</head>
<p><milestone unit="par" n="1"/><hi rend="bold"> Luna et Venus trigonae.</hi> Si Luna et Venus trigonica fuerint radiatione coniunctae, et sint ambae in oportunis geniturae locis positae, et ab omnibus deiectionum humilitatibus separatae, et sit Luna minuta luminibus, sit etiam nocturna genitura, altissimae per ipsas felicitatis decernuntur insignia. <milestone unit="par" n="2"/> Tunc actus, tunc gloria ex ista coniunctionis societate decernitur, tunc circa filios maternus crescit affectus, tunc matrimonia incorrupta pudicitiae fides seruat, tunc <supplied><gap/></supplied> filiorum caritati amabili gratia semper insinuant, tunc fratres diliguntur fido affectu, tunc gratiae uenustatis, tunc laetitiae felicitatis, tunc gloriosa traditur potentiae disciplina.</p></div>

<div type="cap" n="8"><head>VIII.</head>
<p><milestone unit="par" n="1"/><hi rend="bold"> Luna et Mercurius trigoni.</hi> Si Luna Mercurio trigonica fuerit radiatione coniuncta, et sint ambo in oportunis geniturae locis positi, et ab omnibus deiectionum humilitatibus separati, omnia pro signorum uarietate decernunt. Aliis enim facundae orationis adsignant ornatum, aliis ex ista <supplied>coniunctione</supplied> praeclararum artium decernuntur insignia, aliis dulcem musicae sonum tradunt, alios pictores efficiunt, sed tales quorum artes praeclara nobilitas semper insinuet. <milestone unit="par" n="2"/> Aliis decernunt armorum potestates, aliis tradunt athleticae disciplinam, alios dulci modulatione cantantes popularibus deputant uoluptatibus. Sed hos omnes populorum iudicio fideli commendatione semper insinuant. Alios faciunt negotiationum officia saepe tractantes. Sed haec omnia pro ceterarum stellarum testimoniis et pro locorum ac signorum explicant uiribus.</p>
<p>
<milestone unit="par" n="3"/> Quae sint autem dextra trigona, quae quadrata, in secundo libro manifeste explicatum est.</p></div>

<div type="cap" n="9"><head>IX.</head>
<p><milestone unit="par" n="1"/> Nunc tibi quadratae radiationis explicabo decreta, quae societas forti ac minaci semper radiatione componitur. Ex ista enim coniunctione maliuolarum stellarum uirtus augetur, et beniuolarum praesidia interdum uicit minax radiatio, quae cum diametra radiatione in malis perpetrandis <del>ac</del> pari semper potestate grassatur.</p>
<p>
<milestone unit="par" n="2"/><hi rend="bold"> Saturnus et Iuppiter quadrati.</hi> Si Iuppiter et Saturnus quadrata fuerint radiatione coniuncti, et si<del>t</del> superior Saturnus dextri quadrati superiorem possideat partem, Iuppiter uero in sinistro quadrato factus uideatur inferior, et uitae discrimina decernunt, et patrimonii substantiam minuunt; et omnia eorum consilia in prauum uertunt, actus impediunt, et mentes eorum uariis animi dissensionibus conturbant, et patres uario genere calamitatis impugnant, paternam etiam substantiam uariis lacerationibus dissipant. <milestone unit="par" n="3"/> Si uero Iuppiter superior effectus et dextrum possidens latus Saturnum in sinistro quadrato positum respexerit, praecedentium calamitatum infortunia mitigantur, et parentes aliquo gloriae et laudis splendore nobilitant, et pro mensura geniturae cottidiana lucrorum illis <del>in</del>commoda conferuntur.</p>
<p>
<milestone unit="par" n="4"/><hi rend="bold"> Saturnus et Mars quadrati.</hi> Si Saturnus et Mars quadrata fuerint radiatione coniuncti, et Saturnus, superior effectus, ac dextrum quadratum possidens <del>locum</del> in sinistro quadrato Martem positum minaci radiatione respexerit, omnes actus ex ista coniunctione inefficaci studio semper impediunt, et faciunt ab omni negotiorum officio semper frigido torpore mentis alienos. <milestone unit="par" n="5"/> Aegritudines etiam diuerso genere semper indicunt, ut mixtum caloribus frigus corpus eorum horrida continuatione concutiat. Sed et paternae substantiae facultates dilapidat ista coniunctio<del>ne</del> <supplied>et</supplied> fratrum mortes graui infortuniorum casu semper ostendunt. <milestone unit="par" n="6"/> Si uero Mars superior effectus et dextrum possidens latus Saturnum in inferiori loco constitutum quadrata radiatione respexerit, matri ex ista coniunctione citum mortis praeparatur exitium. Sed istos ad omnes actus prosperi conatus efficax studium semper adducit, omni labe prioris malitiae sopita. <milestone unit="par" n="7"/> Sed nihilo minus paterna substantia etiam ex ista coniunctione dispergitur. Sed et ipsi assidua damnorum continuatione quatiuntur, et semper illis domesticorum hominum improbitas malignum infamiae uulnus infligit.</p>
<p>
<milestone unit="par" n="8"/> <hi rend="bold">Saturnus et Sol quadrati.</hi> Si Saturnus et Sol quadrata fuerint radiatione coniuncti, et Saturnus dextri quadrati superiorem possidens partem in sinistro quadrato Solem positura minaci radiatione respexerit, praecedentis honoris insignia debilitat ista coniunctio, et iacturam dignitatis cum acerbo detrimento honoris indicit, et corpus eorum assidua neruorum contractione deformat. <milestone unit="par" n="9"/> Sed et parentes eorum hac eadem infortuniorum labe constringit, facit etiam hos eosdem patres ante perire quam matres. Sed et ipsos facit uario peccatorum genere semper errare, et nociu<del>ol</del>a conuersationis decernit exitia, et graues aegritudines ex acerbo humorum frigore semper indicit; patrimonium etiam et omnes actus et excidit pariter et frangit. <milestone unit="par" n="10"/> Si uero Sol superior effectus et dextrum possidens latus Saturnus in inferiori loco constitutum quadrata radiatione respexerit, paternam substantiam dispergit ista coniunctio, et graues domesticorum hominum inimicitias semper indicit, et omnem impetum mentis, sed et omnes actus uario indi<supplied>li</supplied>gentiae genere <del>semper impugnat</del> et obscura cogitatione semper impugnat. Sed et consilia numquam prosperos habere patitur effectus, et in prima aetate acerba et crebra aegritudinum indicit incommoda, et corpus fatigatum multiplici aegritudinum continuatione debilitat.</p>
<p>
<milestone unit="par" n="11"/> <hi rend="bold">Saturnus et Venus quadrati.</hi> Si Saturnus et Venus quadrata fuerint radiatione coniuncti, et dextri quadrati Saturnus superiorem possidens partem in sinistro quadrato Venerem positam minaci radiatione respexerit, ista coniunctio<del>ne</del> dilapidato patrimonio graue onus mendicitatis indicit, et a feminis acerbarum calamitatum indicit semper exitia, nec aliquam largitur gratiam uenustatis, et numquam cupiditates eorum prosperos habere patietur effectus. <milestone unit="par" n="12"/> Si uero Venus superior effecta et dextrum possidens latus Saturnum in inferiori loco constitutum quadrata radiatione respexerit, ista coniunctio honestis ac pudicis moribus largitur uxores, sed quae <supplied>s</supplied>ibi in domo omnem dominandi uendicent potestatem, maritos fido et incorrupto diligentes affectu, ut inuicem sibi amborum gratia coniugalis adsociet, sed qui amorem suum ambo cum quadam conentur dissimulatione celare.</p>
<p>
<milestone unit="par" n="13"/> <hi rend="bold">Saturnus et Mercurius quadrati.</hi> Si Saturnus et Mercurius quadrata fuerint radiatione coniuncti, et dextri quadrati Saturnus superiorem possidens partem in sinistro quadrato Mercurium positum minaci radiatione respexerit, a primo natalis die exilia decernit ista coniunctio; omnes animi cogitationes et omnes consiliorum ordines et indicit pariter et impugnat, et omnes actus frigido torpore semper insequitur. Facit etiam alienis semper potestatibus subiacere, in actibus omnibus secunda negotiorum ministeria tractantes, sed ipsis maximas inuidiae tempestates indicit. <milestone unit="par" n="14"/> Aliorum obligata lingua balbum sonum uocis efficiet; alios obtusis auribus efficit surdos, et perseuerant haec uitia, nisi praecedens malum testimonio Martis fuerit mitigatum. Si uero Mercurius superior effectus et dextrum possidens latus Saturnum in inferiori loco constitutum quadrata radiatione respexerit, nihil quidem boni nec ex ista coniunctionis societate decernitur, sed <del>in</del> quantulumcumque praecedentium infortuniorum mitigatur improbitas.</p>
<p>
<milestone unit="par" n="15"/><hi rend="bold"> Saturnus et Luna quadrati.</hi> Si Saturnus et Luna quadrata fuerint radiatione coniuncti, et dextri quadrati Saturnus superiorem possidens partem in sinistro quadrato Lunam positam minaci radiatione respexerit, malitiosis humoribus fatigari corpus faciet ista coniunctio, et <supplied>ab</supplied> omnibus actibus pigris animi faciet torporibus separatos, et tales reddit qui ad nullos actus aliquando audere possint. Sed et maternam substantiam ista coniunctio miseris semper lacerationibus dissipat, aut contra matres filios facit paricidalia inimicitiarum suscipere certamina. <milestone unit="par" n="16"/> Si uero Luna superior effecta et dextrum possidens latus Saturnum in inferiori loco constitutum quadrata radiatione respexerit, matrem ista coniunctio misera morte prosternit, et ipsum acerba periculorum continuatione circumuenit, et ex malignis humoribus grauia aegritudinis indicit exitia; et uariis errorum efficiet infortuniis fatigari, et matrimonii et honoris damna et iacturam semper indicit. Sed et si<del>cut</del> aliarum stellarum praesidio nuptiae decretae fuerint, ista coniunctio uxoris animum acerba odiorum dissensione exasperat. Sed et omnes amicorum et filiorum etiam facit praesidiis destitutos.</p></div>

<div type="cap" n="10"><head>X.</head>
<p><milestone unit="par" n="1"/> <hi rend="bold">Iuppiter et Mars quadrati.</hi> Si Iuppiter et Mars quadrata fuerint radiatione coniuncti, et dextri quadrati Iuppiter superiorem possidens partem in sinistro quadrato Martem constitutum minaci radiatione respexerit, ista coniunctio maximae gloriae decernit insignia, et hos eosdem bona commendatione semper insinuat, et gloriosa honorum decernit insignia. <milestone unit="par" n="2"/> Alios militaribus faciet officiis publicari, alios regalibus deputat domibus, et nobilium ac publicorum actuum decernit officia.  Facit istis negotiorum officiis subleuari, ut haec negotia cum maximo consequantur dignitatis augmento. Sed hi numquam poterunt bene seruare paternae substantiae facultatem. Sed ex filiorum casibus ista coniunctio assiduos dolores semper indicit, aut certe filios tarde suscipi faciet. <milestone unit="par" n="3"/> Si uero Mars superior effectus et dextrum possidens latus Iouem in inferiori loco positum quadrata radiatione respexerit, ista coniunctio in cassum omnem impetum mentis exacuit, et faciet <supplied>in</supplied> omni uita uario errore peccare, et sine causa homines cogit magni laboris sustinere semper incommoda. Sed iste labor aut ex publicis aut ex regiis actibus comparatur; et hoc amplius malarum insinuationum et acerbarum accusationum pericula ex infesto inimicorum decernit ardore.</p>
<p>
<milestone unit="par" n="4"/><hi rend="bold"> Iuppiter et Sol quadrati.</hi> Si Iuppiter et Sol quadrata fuerint radiatione coniuncti, et dextri quadrati Iuppiter superiorem possidens partem in sinistro quadrato Solem positum minaci radiatione respexerit, et proprio et paterno merito ista coniunctio decernit dignitatis insignia; sed et bonorum ac magnorum honorum incrementa promotionesque largitur, et bono commendationum testimonio semper insinuat; et multi illi dignitatis merito subiacebunt. <milestone unit="par" n="5"/> Si uero Sol superior effectus et dextrum possidens latus Iouem in inferiori loco constitutum quadrata radiatione respexerit, patrem faciet ista coniunctio claro nobilitatis splendore decoratum, sed patrimonium patris misera facit publicatione conscribi, et fortium ac malorum inimicorum minaces concitat turbas.</p>
<p>
<milestone unit="par" n="6"/><hi rend="bold"> Iuppiter et Venus quadrati.</hi> Si Iuppiter et Venus quadrata fuerint radiatione coniuncti, et dextri quadrati Iuppiter superiorem possidens partem in sinistro quadrato Venerem constitutam minaci radiatione respexerit, multorum amicitiis coniunctio ista semper adsociat, et feminarum praesidio et actus et lucra eadem faciet ratione conferri, et omnem uitae substantiam honesta dignitate semper exornat, et hos eosdem deorum religiones deuoto faciet uenerationis ardore seruare. <milestone unit="par" n="7"/> Si uero Venus superior effecta et dextrum possidens latus Iouem in inferiori loco constitutum quadrata radiatione respexerit, et ex ista coniunctione amorum decernit illecebras, et circa cultum uestis <supplied>et</supplied> corporis morari perficiet, ut ista coniunctione libenter semper ornetur, et luxuriosa uoluptatum desideria semper indicit. Sed quotienscunque prospera laetitiae gaudia fuerint consecuti, totiens haec eadem in contrario uertunt fatorum mutata decreta.</p>
<p>
<milestone unit="par" n="8"/> <hi rend="bold">Iuppiter et Mercurius quadrati.</hi> Si Iuppiter et Mercurius quadrata fuerint radiatione coniuncti, et dextri quadrati Iuppiter superiorem possidens partem in sinistro quadrato Mercurium positum minaci radiatione respexerit, ex ista coniunctione scripturarum uel litterarum artium decernuntur officia, et rationibus facit computationibusque praepositos, et patrimonium illis et actus ex publica quadam defensione confertur. <milestone unit="par" n="9"/> Si uero Mercurius superior effectus et dextrum possidens latus Iouem in inferiori loco constitutum quadrata radiatione respexerit, faciet ista coniunctio sufficientia subsidia facultatum; sed hi semet ipsos in omni actu semper impediunt, omnia bona quasi mala innato mentis timore uitantes, et erunt <supplied>tales</supplied> ut quicquid alii summis consequi desiderent precibus, id totum etiamsi casu illis obuenerit, obstinato mentis iudicio contemnant. Sed nec beneficia sibi ab aliis conferri desiderant, <del>sed</del> nec ipsi bonum sibi aliquid comparare conantur.</p>
<p>
<milestone unit="par" n="10"/><hi rend="bold"> Iuppiter et Luna quadrati.</hi> Si Iuppiter et Luna quadrata fuerint radiatione coniuncti, et dextri quadrati Iuppiter superiorem possidens partem in sinistro quadrato Lunam positam minaci radiatione respexerit, et matri et ipsi infinitas diuitias decernit ista coniunctio, et maxima negotiorum decernit officia, et omnibus affinibus praeponit merito maximae dignitatis; gradu positum populo eum notitia semper insinuat, et erit egregio famae testimonio semper ornatus. <milestone unit="par" n="11"/> Si uero Luna superior effecta et dextrum possidens latus Iouem in inferiori loco constitutum quadrata radiatione respexerit, multa felicitatis insignia largitur ista coniunctio. Sed et commendationes decernit et glorias, et potentibus ac regibus prospera commendatione semper insinuat. Sed non per omne tempus haec eadem felicitas perseuerat. Nam quodam tempore et patrimonii damna et honoris detrimenta decernit, et insignia minuit dignitatis, et pigro mentis torpore oppressos praecedentium negotiorum administrationibus alienos efficiet.</p></div>

<div type="cap" n="11"><head>XI.</head>
<p><milestone unit="par" n="1"/><hi rend="bold"> Mars et Sol quadrati.</hi> Si Mars et Sol quadrata fuerint radiatione coniuncti, et dextri quadrati Mars superiorem possidens partem in sinistro Solem positum minaci radiatione respexerit, nullum infortuniorum casum praetermittit ista coniunctio, et omnes proficiendi occasiones promotionumque ordines maligna decreti compositione semper impugnat. <milestone unit="par" n="2"/> Si uero Sol superior effectus et dextrum possidens latus Martem in inferiori loco constitutum quadrata radiatione respexerit, et patri et ipse qui natus fuerit ex ista coniunctione miserum praeparatur exitium, infortuniorum cumulus ponitur, et uaria calamitatum decernuntur incommoda; seditiones concitat, pugnas indicit, et popularis animaduersionis excitat metuenda discrimina. <milestone unit="par" n="3"/> Sed et integra mentis et consiliorum fundamenta semper ex <supplied><gap/></supplied> aliorum oculis miserum pondus caecitatis indicit. Sed haec periculorum discrimina in diurna genitura fortius concitantur, praesertim si ista coniunctio cum horoscopo fuerit minaci radistione coniuncta, uel si Mars in occasu positus uel MC. possidens partem uel <supplied>in</supplied> alio cardine constitutus Lunae lumen crescentis exceperit. <milestone unit="par" n="4"/> Tunc publica animaduersione prostratos miseris lacerationibus dissipant; tunc populari animaduersione laceratis artubus honor denegatur debitus sepulturae, ut animaduersionis et post mortem perseuerante discrimine maior calamitatis exitus augeatur. Sed et in nocturna genitura ex ista coniunctione haec eadem simili rationis ordine perpetrantur.</p>
<p>
<milestone unit="par" n="5"/><hi rend="bold"> Mars et Venus quadrati.</hi> Si Mars et Venus quadrata fuerint radiatione coniuncti, et dextri quadrati Mars superiorem possidens partem in sinistro quadrato Venerem positam minaci radiatione respexerit, omnia mala decernit ista coniunctio. Tunc rixas et accusationis indicit metuenda discrimina, tunc uirum causa mulieris profecta damna concutiunt. Quodsi in tropicis signis fuerit ista coniunctio, tunc uirorum effeminato corpore omnis impudicitiae impuritas conualescit, tunc uiri muliebrium libidinum patientur ardores, tunc cum pudoris existimationisque naufragio impudicae impuritatis labibus polluuntur. <milestone unit="par" n="6"/> Sed et uxores suas ad adulteria uenire compellent, et alienis conplexibus patientia prostituti pudoris addicunt; et malis auspiciis matrimonium copulatum alienis cogunt libidinibus cum misera calamitatis necessitate seruire, aut lenonis animo latens uxoris adulterium libenter agnoscunt. Si mulierum <supplied><gap/></supplied> per uirum istam prostituti corporis necessitatem cum acerbo semper animi dolore sustine<del>a</del>nt. <milestone unit="par" n="7"/> Si uero Venus superior effecta et dextrum possidens latus Martem in inferiori loco constitutum quadrata radiatione respexerit, haec eadem simili ratione decernit. Sed facinus suum qui sic Venerem habuerint latenter exercent, ut prostituti pudoris scelerata commercia absconsis libidinum impuritatibus protegantur, ut mala conscientia celet quicquid uitiosis animi cupiditatibus fuerit imperatum, praesertim si aliquem horum uel simul positus Iuppiter uel trigonica radiatione respexerit.</p>
<p>
<milestone unit="par" n="8"/><hi rend="bold"> Mars et Mercurius quadrati.</hi> Si Mars et Mercurius quadrata fuerint radiatione coniuncti, et dextri quadrati Mars superiorem possidens partem in sinistro quadrato Mercurium constitutum minaci radiatione respexerit, omnium malorum metuendos exitus decernit ista coniunctio; nociua semper hominem malorum continuatione debilitat, et omnes actus uaria contrarietate semper impugnat, et malignis rumoribus male semper hos eosdem insinuari perficiet, et acerbarum accusationum concitat metuenda discrimina, ut ex istorum periculorum calamitatibus aut custodiis tradantur aut carceri. Sed haec mala in diurna genitura fortius conualescunt, in nocturna uero ex parte aliqua mitigantur. <milestone unit="par" n="9"/> Si uero Mercurius superior effectus et dextrum possidens latus Martem in inferiori loco constitutum quadrata radiatione respexerit, coniunctio ista malos, malignos malitiososque perficiet, pessima ac pestifera semper cupiditate mentis armatos, omnia circumscriptionum exercentes officia, rapaces et qui de rebus alienis uaria mentis cupiditate pascantur, et qui ab alio ad alium uirum transeant, sollicita semper agitatione quaerentes cui pestiferi morsus uulnus infringant, ut nefariis eorum machinationibus <del>destituti</del> et callidis circumscriptionibus destituti, ad eorum utilitatem quos nociua semper armat improbitas, omnem patrimoniorum suorum substantiam nudati<del>n</del>, malignis circumscriptionibus transire patiantur.</p>
<p>
<milestone unit="par" n="10"/><hi rend="bold"> Mars et Luna quadrati.</hi> Si Mars et Luna quadrata fuerint radiatione coniuncti, et dextri quadrati Mars superiorem possidens partem in sinistro quadrato Lunam positam minaci radiatione respexerit, matri ista coniunctio acerbum pondus uiduitatis indicit, et hanc eamdem debilitatis uiribus aut profluuio sanguinis aut miserae mortis atrocitatibus perimit; ipsos uero qui nati fuerint acerbis daemonum faciunt incursionibus implicari, ut anima maligni spiritus potestate possessa daemoni, in corpore dominandi tribuat potestatem, <milestone unit="par" n="11"/> praesertim si Mars in finibus Saturni fuerit inuentus, et Luna aut in finibus Mercurii, aut in finibus Martis; frequenter tamen ex beniuolarum stellarum finibus praecedentis militiae mitigatur improbitas. Sed cum tali fuerint infortuniorum calamitate possessi, uitantes haec incursionum discrimina ad numinis alicuius confugiunt salutare praesidium, ut sic istius periculi discrimine liberentur. <milestone unit="par" n="12"/> Si uero Luna superior effecta et dextrum possidens latus Martem in inferiori loco constitutum quadrata radiatione respexerit, ignobilis et deiecti generis matrem facit ista coniunctio, sed et uitae angustias ex misera necessitate semper indicit. Fatum quoque, uitam, substantiam, miserae humilitatis deiectione prosternit, et inter haec infortunia cum infelicitatis augmento etiam malas decernit uxores.</p></div>

<div type="cap" n="12"><head>XII.</head>
<p><milestone unit="par" n="1"/><hi rend="bold"> Sol et Luna quadrati.</hi> Si Sol et Luna quadrata fuerint radiatione coniuncti, siue dextrum siue sinistrum latus cardinaliter possidentes, in decretis hominum efficaciam ex aliarum stellarum testimoniis sortiuntur. Cum enim ad istam coniunctionem beniuolarum stellarum radius prosperae societatis accesserit, actus maximi, idonea uitae substantia, gloriosae dignitatis insignia, ex prosperis semper commendationibus conferuntur. <milestone unit="par" n="2"/> Si uero maliuolae stellae sine praesidio beniuolarum istam Solis ac Lunae societatem maligna radiatione conuenerint, maxima uitae discrimina et maxima infortuniorum decernuntur incommoda. Sed si, sic maliuolarum stellarum radiis adiunctis, Luna plena luminibus feratur ad Iouem, et Iuppiter coniunctionem Lunae crescentis exceperit, nobilitatis insignia cum maxima decernit inuidia. Quodsi praecedenti coniunctioni Iouis fuerint praesidia denegata, fortiter maliuolarum stellarum nociua crescit improbitas.</p></div>

<div type="cap" n="13"><head>XIII</head>
<p><milestone unit="par" n="1"/><hi rend="bold"> Venus et Mercurius quadrati.</hi> Si Venus et Mercurius quadrata fuerint radiatione coniuncti, quicumque ipsorum dextrum quadratum <del>leuum</del> possederit, omnia aequabili ratione decernunt. Praeclarae enim et amabilis cuiusdam artis officia decernit ista coniunctio, aut magnae cuiusdam doctrinae ex ista coniunctione traditur disciplina, ut ex hoc institutionis officio clarae conuersationis notitiam consequantur. His a mulierum amoribus malignus sermo spargit infamiam.</p>
<p>
<milestone unit="par" n="2"/><hi rend="bold"> Venus et Luna quadratae.</hi> Si Venus et Luna quadrata fuerint radiatione coniunctae, et dextri quadrati Luna superiorem possidens partem in sinistro quadrato Venerem positam minaci radiatione respexerit, maxima diuitiarum lucra decernit ista coniunctio. Sed uiros feminarum causa uariis semper afficit damnis, aut ut infamia deprimantur semper imponit. <milestone unit="par" n="3"/> Si uero Venus superior effecta et dextrum possidens latus Lunam in inferiori loco constitutam quadrata radiatione respexerit, maximam felicitatem prosperis semper auget augmentis, et praecedentibus bonis meliora decernit; et actus et uitam ista coniunctio honesta conuersatione condecorat, et incorruptum circa eos amorem seruat uxorum, et pueros ac bonos coniugum decernit affectus, plena etiam laetitiae commoda et praeclarae artis insignia et honestae conuersationis ordinem et dulcis sermonis gratiam cum maxima felicitate decernit; sed nihilominus ipsi alienos concubitus impatienti cupiditate desiderant. Matribus etiam eorum honestam largitur gloriam castitatis. Sed hi<del>s</del> alienis manumissionibus morigeras sibi sortiuntur uxores.</p></div>


<div type="cap" n="14"><head>XIV.</head>
<p><milestone unit="par" n="1"/><hi rend="bold"> Luna et Mercurius quadrati.</hi> Si Luna et Mercurius quadrata fuerint radiatione coniuncti, et dextri quadrati Mercurius superiorem possidens partem in sinistro quadrato Lunam positam minaci radiatione respexerit, ex ista coniunctione sapientiae ornatus et docta orationis facundia honesto sermone decernitur. Sed his ex populari seditione discrimen frequenter adfertur. <milestone unit="par" n="2"/> Sed si sic Mercurium constitutum maliuola stella superior effecta quadrata radiatione respexerit, ut Lunam quidem de diametro, Mercurium uero de quadrato respiciat, metuendum falsi crimen impingit, et facit in isto facinore detectos aut in custodiam constitui, aut in carcerem trudi, aut uincula et exilium publicae sententiae animaduersione patientur. <milestone unit="par" n="3"/> Si uero Luna superior effecta et dextrum possidens latus Mercurium in inferiori loco constitutum quadrata radiatione respexerit, faciet ista coniunctio leuitate<del>m</del> mentis instabiles, et consilia eorum hac atque illac uaria cogitatione transuertit, nec animus eorum aliquando unius consilii ratione utatur.</p>
<p>
<milestone unit="par" n="4"/> Haec in genituris hominum decernit quadrata radiatio, has ex quadratis lateribus sententias per dies singulos fatorum promit auctoritas. Quas sententias in omni tractatu debes diligenter inspicere, praesertim cum haec eadem quadrata, immutato stellarum ordine, etiam statutorum faciant decreta mutari.</p>
<p>
<milestone unit="par" n="5"/> Sed his explicatis diametrorum efficacias specialiter explicabo. Quae autem sint dextra quadrata quae sinistra, in institutionis libro manifestissime diximus.</p></div>


<div type="cap" n="15"><head>XV.</head>
<p><milestone unit="par" n="1"/><hi rend="bold"> Saturnus et Iuppiter diametri.</hi> <del>Si</del> Diametra radiatio<del>ne</del> contraria se potestate semper impugnat, et inimico contra se genere societatis exurgit, et ipsa itaque sicut quadrata minax radiatio est. <milestone unit="par" n="2"/> Vnde Saturnus et Iuppiter si diametra se radiatione respexerint, et in contrariis constituti locis longa se inuicem uirium suarum potestate pulsauerint, in omnibus actibus ista coniunctio multa infortuniorum decernit exitia, et ex casu filiorum acerba doloris tormenta semper indicit.</p>
<p>
<milestone unit="par" n="3"/> Quodsi in parte horoscopi <del>uel si in horoscopo</del> Saturnus fuerit cardinaliter constitutus, et eum in occasu Iuppiter positus diametra radiatione respexerit, post grauia infortunia iuuentutis, in ultimo senectutis tempore, felicitatis tarda commoda conferentur.</p>
<p>
<milestone unit="par" n="4"/><hi rend="bold"> Saturnus et Mars diametri.</hi> Si Saturnus et Mars diametra se radiatione respexerint, et in contrariis constituti locis longa se inuicem uirium suarum potestate pulsauerint, grauissimorum discriminum et multarum sollicitudinum incommoda decernit ista radiatio. Plurimis enim ac malis faciet contrarietatibus implicari, sed et acerba faciet inuidiae labe pulsari, et miseras angustias necessitatis indicit, et corpus assiduis aegritudinum et assiduis laborum faciet continuationibus fatigari. <milestone unit="par" n="5"/> Grauia etiam uitae discrimina semper imponit, et imaginem metuendae mortis frequenter ostendit, et domesticarum inimicitiarum decernit incursus, et terribilium seditionum crebras tempestates exagitat. Sobolem quoque denegat filiorum, et patrem cita faciet morte prosterni, et ex laboribus labores assidua continuatione perpetuat. <milestone unit="par" n="6"/> Si uero in aquosis signis constituti Saturnus et Mars diametra se, sicut diximus, radiatione respexerint, tunc procellis grauibus tempestatibusque submersos naufragos saeuiens undarum fluctus exponit, aut fluuiorum torrentium submersos undis, grauioribus faciet periculorum discriminibus implicari, aut maligno humore concreta pestis fortes ac perpetuas indicit aegritudinum calamitates. <milestone unit="par" n="7"/> Si uero unus de duobus, aut Mars aut Saturnus, in ferino signo constitutus alium diametra radiatione respexerit, ex quadrupede uel ex ferae uel ex bestiae ictu miserum periculi discrimen affertur, aliorum medullis incessum ueneni uirus acerbum mortis exitium flebili calamitate decernit. <milestone unit="par" n="8"/> Si uero in quadrupedibus signis constituti, uel unus eorum in signo quadrupede inuentus alium diametra radiatione respexerit, cum his malis quae ex praecedentibus diximus definitionibus perfici, graui ruinarum pondere oppressi, et dissipati corporis laceratione confecti, aut moriuntur aut uicina mortis coguntur subire discrimina. <milestone unit="par" n="9"/> Sed haec omnia infortunia tunc forti calamitatis cumulo conualescunt, cum hos sic positos nullis Iuppiter radiationibus mitigarit. Nam si geniturae cardines possidentes Luna in quocumque cardine constituta hac eadem radiatione respexerit uel quadrata, tunc grauiora pericula tunc fugitiuos errores, tunc exilia publicasque decernit mortes ista coniunctio, tunc honore libertatis erepto iugum miserae seruitutis imponunt. <milestone unit="par" n="10"/> Si uero in V. uel in XI. ab horoscopo loco constituti, uel in IX. uel in III., diametra se radiatione respexerint, omnem s<supplied>p</supplied>em<del>per</del> prosperae felicitatis extinguent, et miserae deiectionis exitum caduca humilitate decernunt. Sed haec infortunia medio uitae tempore fortius conualescunt. <milestone unit="par" n="11"/> Si uero in deiectis ac pigris locis constituti diametra se radiatione respexerint, minus quidem nocebunt, sed dolores et miserae egestatis incommoda ex ista radiatione decernunt. Sed haec omnia malorum metuenda discrimina Veneris ac Iouis oportunis testimoniis mitigantur, et maliuolarum stellarum malitia prospero testimonio dei salutaris hebetatur, et praecedentium discriminum minaces exitus resoluuntur.</p>
<p>
<milestone unit="par" n="12"/><hi rend="bold"> Saturnus et Sol diametri.</hi> Si Saturnus et Sol diametra se radiatione respexerint, et in contrariis constituti locis longa se inuicem uirium suarum potestate pulsauerint, nec eos ex aliqua parte Iouis salutare sidus aspiciat, aut patrem facient laboriosis necessitatibus implicari, aut ipsis certe laboriosae uitae pondus imponunt, aut egestatis angustias cum quadam tenacitate decernunt. Aliis acerbae ualitudinis discrimen infligunt. <milestone unit="par" n="13"/> Sed et siqua habuerint subsidia facultatum, aut ipsis adhuc superstiti<del>oni</del>bus pereunt, aut post mortem eorum miseris lacerationibus dissipantur. Sed et malae mortis exitium ex ista radiatione dissipatur, et omnem uitae substantiam uariis ac malis laborum continuationibus quatiuntur. Sed horum malorum fortius crescit improbitas, si in fernininis constituti signis ista <supplied>se</supplied> radiatione respexerint.</p>
<p>
<milestone unit="par" n="14"/><hi rend="bold"> Saturnus et Venus diametri.</hi> Si Saturnus et Venus diametra se radiatione respexerint, et in contrariis constituti locis longa se inuicem uirium suarum potestate pulsauerint, facient homines lupanaribus deditos promiscua libidinum <supplied>cupiditate</supplied> scorta sectari, ut ex hoc cum magna nota graui pulsentur infamia. <milestone unit="par" n="15"/> Faciunt etiam eos libidinis causa <supplied>a</supplied> nuptialibus uinculis separatos; sed et si cu<del>t</del>i ex cetera geniturae substantia decretum matrimonium fuerit, aliquam cum pudoris sui detrimento sortitur uxorem, aut certe illi<del>s</del> uxor decernitur, quam pestiferum uitium misera contagione semper immaculet, aut erit uxor seruilium sordium squalore polluta, aut seruis se prostituti pudoris uoluptate semper adsociat. Sed et ipsis denegatur omnis uenereae gratia uenustatis.</p>
<p>
<milestone unit="par" n="16"/><hi rend="bold"> Saturnus et Mercurius diametri.</hi> Si Saturnus et Mercurius diametra se radiatione respexerint, et in contrariis constituti locis longa se inuicem uirium suarum potestate pulsauerint, linguam sic positi tardo sono uocis impediunt, ut in ipsis faucibus tardis conatibus impedita uerba deficiant, aut uerba linguae obligatione confundunt. <milestone unit="par" n="17"/> Sed <supplied>haec mala</supplied> tunc fortius conualescunt, si in muto signo Mercurium constitutum Saturnus diametra radiatione respexerit, uel si Mercurius radiis <supplied>Solis</supplied> absconsus diametra a Saturno fuerit radiatione pulsatus. Sed et si Lunam cum Mercurio eadem societate coniunctam diametra Saturnus radiatione respexerit, haec quae diximus fortius conualescunt, nisi testimonium Martis quolibet genere conmodatum praecedentis malitiae soluat incommodum. Cum ceteris enim quae diximus sine testimonio Martis etiam exitiabile laboris pondus indicitur. <milestone unit="par" n="18"/> Sed cum his malis animi sapientis decernitur disciplina, et perita studiorum magisteria conferentur. Sed inefficaci artis suae studio semper inuigilant, et uultum eorum tristitia seueritatis semper exasperat, et erecto superbiae spiritu subleuantur. Sed hi ipsi uaria sollicitudinum per dies singulos adeunt genera<del>nt</del>, et fratribus suis aetatis gradu praeferent<supplied>ur</supplied>. Nam quicumque maiores fratres fuerint, aut mortis exitu aut longis peregrinationibus diuiduntur. Sed et matres in prima perimit aetate.</p>
<p>
<milestone unit="par" n="19"/><hi rend="bold"> Saturnus et Luna diametri.</hi> Si Saturnus et Luna diametra se radiatione respexerint, et in contrariis constituti locis longa se inuicem radiorum suorum potestate pulsauerint, primum quidem maternarum facultatum faciunt labefactari substantiam; sed et ipsam matrem uaria dolorum et latentium aegritudinum continuatione debilitant, aut eam periculorum tristitia semper inuoluunt. <milestone unit="par" n="20"/> Quodsi ab his beniuolarum stellarum recesserit radius, et ab omni salutarium siderum fuerint testimonio destituti, tunc matrem inhonesta corporis turpitudo dedecorat, et eam assiduis incursionibus damna concutiunt. Sed et ipsis uaria periculorum discrimina semper insurgunt. Sed haec Saturnus et Luna pro signorum uarietate decernunt. <milestone unit="par" n="21"/> Nam in quadrupedibus signis si<del>c</del> constitutus unus alium diametra radiatione respexerit, ex talibus animalibus periculorum discrimen affertur. Si uero in ferinis signis constituti ista se radiatione respexerint, ex feris uel bestiis uel ex uenenatis serpentium morsibus maximi periculi comparatur exitium. Si uero in humanis signis hoc quod diximus diametrum fuerit, ex hominum insidiis uarium calamitatis exurgit exitium. <milestone unit="par" n="22"/> Si uero in aquosis signis constituti radios suos diametra obstinatione pulsauerint, ex aquarum <supplied>in</supplied>undationibus aut ex malignis humoribus miserum pestilentiae discrimen adfertur, et si nullum beniuolarum stellarum praesidium minacis radiationis fregerit potestatem, omnis corporis forma uitiosae aegritudinis calamitate mutatur, aut clarum oculorum lumen miserae caecitatis tenebris obumbratur. Alios sic positi deserere patriam uaria periculorum necessitate compellunt.</p></div>

<div type="cap" n="16"><head>XVI.</head>
<p><milestone unit="par" n="1"/><hi rend="bold"> Iuppiter et Mars diametri.</hi> Si Iuppiter et Mars diametra se radiatione respexerint, et in contrariis constituti locis longa se inuicem radiorum <supplied>suorum</supplied> potestate pulsauerint, omnem uitae inaequalitatem et patrimonii lacerationem assidua ratione decernunt. Sed et omnium amicorum ex ista radiatione <supplied><gap/></supplied> et assiduis offensis contra illos odium concitatur, et maxima periculorum discrimina aut ex turbulentis conuersationibus <supplied>aut ex</supplied> temerariis actibus inferuntur.</p>
<p>
<milestone unit="par" n="2"/><hi rend="bold"> Iuppiter et Sol diametri.</hi> Si Iuppiter et Sol diametra se radiatione respexerint, et in contrariis constituti locis longa se inuicem radiorum suorum potestate pulsauerint, paternas facultates miseris faciunt lacerationibus dissipari; sed et omnem uitam et substantiam et praecedentis dignitatis gradus miseris honorum deiectionibus minuunt<del>ur</del>, ut semper inferiores praeferantur illis licentia potestatis. Sed haec in diurna genitura minuuntur, in nocturna fortius conualescunt.</p>
<p>
<milestone unit="par" n="3"/><hi rend="bold"> Iuppiter et Venus diametri.</hi> Si Iuppiter et Venus diametra se radiatione respexerint, et in contrariis constituti locis longa se inuicem radiorum suorum potestate pulsauerint, omnes proficiendi ordines et omne promotionis uotum impugnat ista radiatio. <milestone unit="par" n="4"/> Sed nec aliquando fidos amicorum decernit affectus, sed eos amici subdolis et infidis cogitationibus persequuntur, nec ueris eos aliquando uolunt appellare sermonibus, sed conantur eos captiosa semper dissimulatione decipere, aliud malitiosa cogitatione tractantes, et aliud ficta sermonis bonitate dicentes. Sed et amici grauibus simultatum indignationibus incitati, uario contra illos genere dissensionis insurgunt, et cuicumque aliquam beneficiorum contulerint gratiam, statim hi ipsi contra illos grauibus inimicitiarum dissensionibus eriguntur, et cuicumque aliquid propria liberalitate contulerint, contrariae illis ab his semper gratiae rependuntur. <milestone unit="par" n="5"/> Habebunt tamen in quibusdam maxima felicitatis augmenta. Habebunt etiam sufficientes patrimonii facultates. Quodsi in finibus Veneris Iuppiter fuerit inuentus, cupiditatis prosperos habebunt semper euentus, sed circa nuptias quidem nunquam firmis affectibus perseuerant.</p>
<p>
<milestone unit="par" n="6"/><hi rend="bold"> Iuppiter et Mercurius diametri.</hi> Si Iuppiter et Mercurius diametra se radiatione respexerint, et in contrariis constituti locis longa se inuicem radiorum suorum potestate pulsauerint, illos impugnat ista radiatio quicumque docti sermonis disciplinam fuerint assecuti. Sed et populi metuendas seditiones exagitat, et popularis indignationis iurgium frequenter indicit, et potentioribus uiris aut regibus inuidentium studio male insinuari semper efficiet. Sed et fratrum acerbas mortes frequenter ostendit, aut eos <supplied>a</supplied> fraternis affectibus graui simultate dissociat, et cum illos una sanguinis necessitudo coniungat, paricidali odiorum contra se simultate depugnant.</p>
<p>
<milestone unit="par" n="7"/><hi rend="bold"> Iuppiter et Luna diametri.</hi> Si Iuppiter et Luna diametra se radiatione respexerint, et in contrariis constituti locis longa se inuicem radiorum suorum potestate pulsauerint, et sit Luna plena luminibus, et partes Iouis Lunae partium numerus antecedat, principalia dignitatis insignia decernit ista radiatio, <supplied>et</supplied> uitam eorum clara potestate nobilitat. <milestone unit="par" n="8"/> Sed et omnia potentiae ornamenta decernit, et facit talem qui nunquam possit alienis potestatibus subiacere, et qui semper uirtutis gratia et animi constantia alienis confidenter resistat potestatibus. Si uero fuerit Luna minuta luminibus, nihil de praecedentibus bonis sed maxima infortuniorum decernuntur exitia. Sed tunc mala fortius conualescunt, si fuerit nocturna genitura.</p></div>

<div type="cap" n="17"><head>XVII.</head>
<p><milestone unit="par" n="1"/><hi rend="bold"> Mars et Sol diametri.</hi> Si Mars et Sol diametra se radiatione respexerint, et in contrariis constituti locis longa se inuicem radiorum suorum potestate pulsauerint, et sit diurna genitura, patrem ista radiatio misera mortis atrocitate prosternit, aut lumina graui oculorum ualitudine semper excaecat. Ipsos uero ex altis deiectos locis misera laceratione praecipitat, aut <del>ex altis deiectos locis</del> graue nescientibus periculum semper adfertur, et omnes actus grauibus facit contrarietatibus impediri. Si uero, fuerit nocturna genitura, fractis uiribus, substantiam omnem fatigati corporis imbecillitate debilitat, et lacerato ac dissipato patrimonio, egestatem mendicitatis imponit.</p>
<p>
<milestone unit="par" n="2"/><hi rend="bold"> Mars et Venus diametri.</hi> Si Mars et Venus diametra se radiatione respexerint, et in contrariis constituti locis longa se inuicem radiorum suorum potestate pulsauerint, et sit diurna genitura, uagis semper facient errorum uitiis implicari, sed et aegritudinum incommoda assidua ra<del>dia</del>tione decernunt. Nuptias uero et filios Venus et Mars sic positi inuido stridore semper impugnant. Quodsi in tropicis signis constituti diametra se radiatione respexerint, decernunt ea quae eos quadratos decernere in superioribus partibus diximus, praesertim si se de Capricorno et de Cancro ista radiatione pulsauerint, et si nullum illis Iuppiter testimonium commodarit.</p>
<p>
<milestone unit="par" n="3"/><hi rend="bold"> Mars et Mercurius diametri.</hi> Si Mars et Mercurius diametra se radiatione respexerint, et in contrariis constituti locis longa se inuicem radiorum suorum potestate pulsauerint, maxima infortuniorum et maxima calamitatis exitia decernit ista coniunctio: aut immutata tabularum et scripturarum fide, qui sic Martem et Mercurium habuerint, falsi crimen incurrunt; aut omnibus facinoribus malae conscientiae societate iunguntur, aut cum maleficis et uenenariis criminosae uitae consortium iungunt, aut debitorum graui fenore semper oppressi cum iactura pudoris ad publica iudicia pertrahuntur; <milestone unit="par" n="4"/> aut prauo cupiditatis ardore possessi, et religiosa fidei commercia polluentes, depositas uel commendatas res abnegare conantur, ut ex ista perfidia uel ex praecedentibus criminibus publicae contra illos sententiae discrimen insurgat, et iudicantium subiecti potestatibus metuendo causarum terrore quatiantur. Alii praecedentium facinorum exagitati terroribus, et malae conscientiae oneribus fatigati, <supplied><gap/></supplied> uis erroribus separantur, praesertim si in finibus Saturni uel in domo Saturni uel in domo sua Mercurius fuerit inuentus in diurna genitura, nec Iuppiter aliquem ipsorum trigonica radiatione respexerit.</p>
<p>
<milestone unit="par" n="5"/><hi rend="bold"> Mars et Luna diametri.</hi> Si Mars et Luna diametra se radiatione respexerint, et in contrariis constituti locis longa se inuicem radiorum suorum potestate pulsauerint, aut oligochronios facient, aut grauibus periculorum continuationibus insequuntur, aut nuptias non decernunt, aut si aliarum stellarum praesidio decretae fuerint nuptiae, uxores datas miseris mortium atrocitatibus perimunt. Sed et ipsos malo exitu mortis interimunt, aut publica animaduersione prosternunt, praesertim si Luna fuerit plena luminibus.</p></div>

<div type="cap" n="18"><head>XVIII.</head>
<p><milestone unit="par" n="1"/><hi rend="bold"> Sol et Luna diametri.</hi> Si Sol et Luna diametra se radiatione respexerint, et in contrariis constituti locis longa se inuicem radiorum suorum potestate pulsauerint, uitam et statum hominis substantiaeque ordinem et omnia dignitatis insignia uaria faciunt ratione mutari. Tunc enim coll<del>oc</del>atis diuitiis rursus onus paupertatis affertur, <supplied>tunc</supplied> paupertatis incommoda aliarum diuitiarum rursus solaciis relaxantur. Faciunt etiam circa uultum indecorae ualitudinis uitia, sed et corpus misera contractione debilitant.</p></div>

<div type="cap" n="19"><head>XIX.</head> 
<p><milestone unit="par" n="1"/><hi rend="bold"> Venus et Luna diametri.</hi> Si Venus et Luna diametra se radiatione respexerint, et in contrariis constituti locis longa se inuicem radiorum suorum potestate pulsauerint, infelices nuptias ex ista radiatione decernunt, sed nec aliquo patiuntur sic positi felicitatis ordine subleuari, aut numquam <supplied>dabunt</supplied> filios, aut susceptam sobolem misera morte prosternunt. Sed hi ipsi crebra mala et multas uxorum patiuntur iniurias.</p></div>

<div type="cap" n="20"><head>XX.</head>
<p><milestone unit="par" n="1"/><hi rend="bold"> Mercurius et Luna diametri.</hi> Si Mercurius et Luna diametra se radiatione respexerint, et in contrariis constituti locis longa se inuicem radiorum suorum potestate pulsauerint, effrenatae multitudinis impetum et popularis seditionis suscitant cruenta discrimina, ut eos semper in coetu publico uox maligna populi persequatur. Sed et animo et uerbis eorum deiectam trepidationem timoris indicunt.</p></div>

<div type="cap" n="21"><head>XXI.</head>
<p><milestone unit="par" n="1"/><hi rend="bold"> De exagonis.</hi> Cum stellae exagona<del>m</del> se radiatione<del>m</del> respexerint, haec decernunt quae ex trigonica diximus radiatione decernere. Sed decretorum ipsorum ex aliqua parte minuitur effectus, et languidis uiribus destituta radiatio in genituris omnibus efficaciam sui minori potestate componit. Sed illud meminisse te conuenit, quod hebent exagona uiribus si tropicis uel duplicibus signis diuidantur, inefficacia uero tunc sunt quotiens solidum interuenerit signum.</p></div>

<div type="cap" n="22"><head>XXII.</head>
<p><milestone unit="par" n="1"/><hi rend="bold"> De his qui simul sunt.</hi> Vt omnifariam tibi, Mauorti, decus nostrum, integras mixturarum efficacias intimemus, extricatis trigonis mixturis pariter et quadratis, et omni diametrorum radiatione specialiter explicata, nunc iunctas stellarum societates manifesta sermonis interpretatione signabimus, ut omni mixturarum temperatione monstrata ad specialia apotelesmatum decreta ueniamus.</p>
<p>
<milestone unit="par" n="2"/><hi rend="bold"> Saturnus et Iuppiter simul.</hi> Si Saturnus et Iuppiter unum hospitium partis acceperint, et in uno loco pariter constituti aequabili societatis potestate iungantur, si in opportunis geniturae locis et in his in quibus gaudent signis uel partibus ista fuerint radiatione societatis coniuncti, felicitatis insignia, patrimonii augmenta, gloriae commoda, uirtutis incorrupta praesidia, felicem sobolem filiorum ex ista societate decernunt, praesertim si fuerit diurna genitura. <milestone unit="par" n="3"/> Tunc enim actus maximos, tunc procurationis officia, tunc iniungunt alienae substantiae facultatem. Sed si eos sic positos ex superiori loco Mars minaci radiatione pulsauerit, totum hoc quod diximus inuida Martis radiatione mutatur.</p>
<p>
<milestone unit="par" n="4"/><hi rend="bold"> Saturnus et Mars pariter.</hi> Si Saturnus et Mars unum hospitium partis acceperint, et in coder loco pariter constituti aequabili societatis potestate iungantur, si in oportunis geniturae locis fuerit ista coniunctio, mores hominum aequabili grauitatis moderatione componit, et omnes animi impetus mansuetis temperationibus mitigat. <milestone unit="par" n="5"/> Martis enim inconsulta temeritas et ardoris improbitas et inflammati caloris ardor impatiens coniunct<del>i</del>o sibi Saturni frigore temperatur, et, mitigatis ignibus quos natura proprii caloris incenderat, ad fingendos mores hominum grauitatem ex adiunctis sibi frigoris societatibus mutuatur, et Martis calor ad fingendos mores tardo Saturni frigore semper hebetatur. Cum itaque Saturni frigus tepefecerit calor Martis, et cum illius flammas Saturni iunctum frigus extinxerit, <del>et</del> ex ista temperationis moderatione mores hominum perfecta grauitatis ornamenta percipiunt. <milestone unit="par" n="6"/> Sed nihilominus actus contrariis stellarum istarum dissensionibus impeditur, cum in negotiis alter reuocat alter impellit.</p>
<p>
Sed et numquam quod uolunt hi qui sic Martem et Saturnum habuerint, prospere consequuntur, sed semper cum tristitia animi inefficaci cupiditate solliciti imperfecta desideriorum suorum deserunt uota. Sed et uariis etiam aegritudinum discriminibus implicantur, et corpus eorum assiduis langoris continuationibus fatigatur, et ad nociva detrimenta corporis assidue contra illos nigri fellis concitatur exitium. <milestone unit="par" n="7"/> Sed et cita mors opprimit patrem pariter et matrem; paterna etiam substantia uariis lacerationibus dissipatur, et fratribus per ipsos malum semper praeparatur exitium. Sed quicumque fuerint primi suscepti, aut misero mortis prosternuntur exitio, aut omni felicitatis destituti praesidio fraternae gloriae potestatem cum maxima humilitatis ueneratione suspiciunt. Sed ipsis difficultates maximas et errorum grauium sollicitudinem frequenter imponunt. <milestone unit="par" n="8"/> Sed haec omnia fortius conualescunt, si aliquem geniturae cardinem eadem partis societate possederint. Tunc enim numquam animus eorum mutabilibus rationum uarietatibus flectitur, sed omnem laborem et omnes periculorum impetus fortiter constantis animi uirtutibus sustinent, nisi Iuppiter in primis cardinibus constitutus et in his in quibus exaltatur signis uel in domo sua uel in oportunis geniturae locis positus omnia malorum discrimina mitigarit.</p>
<p>
<milestone unit="par" n="9"/><hi rend="bold"> Saturnus et Sol pariter.</hi> Si Saturnus et Sol unum hospitium partis acceperint, et in eodem loco pariter constituti aequabili potestatis societate iungantur, paternam omnem substantiam dissipat ista coniunctio, sed et ipsi patri miserum mortis decernit exitium, et haec mala in nocturnis genituris fortius conualescunt, siue in matutino siue in uespertino ortu Saturnus fuerit inuentus. Tunc patrem grauis infortuniorum cumulus impugnat, tunc misera periculorum discrimina semper incurrunt, tunc fratribus acerba malorum decernuntur exitia, si in nocturna genitura Saturnus et Sol ista fuerint societate coniuncti. <milestone unit="par" n="10"/> Sed si in eodem signo constituti, istis fuerint partium diuersitatibus separati ut Sol quidem paucas, Saturnus uero plures habeat partes, tunc patri cum misero calamitatis exitio malae mortis discrimen indicitur, sed omnia quae diximus forti malorum continuatione proueniunt; sed et cum his omnibus malis lacerato patrimonio siue proscripto, et omni fortunae substantia dissipata, extremum onus paupertatis imponitur. Sed et languores ex uitiosis humoribus inferuntur, et uires omnes imbecillitate fatigati corporis opprimuntur. Aliorum oculos miserum exitium caecitatis impugnat. <milestone unit="par" n="11"/> Sed hos ipsos idoneos agricolas semper efficiet ista coniunctio, ut illis post multum temporis spatium ex cultura agrorum idonea facultatum subsidia conferantur. Erunt sane hi ipsi tristitia semper obscuri. Quodsi in Solis domo uel in Saturni domo Sol et Saturnus pariter fuerint collocati, gloriosum quidem efficiunt patrem, sed omni diuitiarum praesidio destitutum. Ipsos uero contra patres Sol et Saturnus simul positi paricidalibus inimicitiarum odiis exasperant. Sed hos eosdem earum infelicitatum quas diximus misera decreta semper impugnant.</p>
<p>
<milestone unit="par" n="12"/><hi rend="bold"> Saturnus et Venus pariter.</hi> Si Saturnus et Venus unum hospitium partis acceperint, et in eodem pariter loco constituti aequabili societatis potestate iungantur, indignarum mulierum nuptias decernit ista coniunctio, et misera matrimoniorum infortunia semper excitat. Aut steriles enim aut debiles decernit uxores, quarum insigne uitium omnem formam corporis dedecoret, aut graui pulsat infamia, aut, ex istis infortuniis, etiam filiorum illis soboles denegatur. <milestone unit="par" n="13"/> Sic habentes Saturnum et Venerem numquam filios aut tarde suscipiunt, sed hi ipsi erunt frigidi semper ad Venerem, et <unclear/> in manus eorum animus instabili semper uarietate dissentit. Haec etiam in feminarum genituris Venus et Saturnus simul positi, aequata ra<supplied>dia</supplied>tionis societate decernunt. <milestone unit="par" n="14"/> Sed haec fortius conualescunt, si in Capricorno uel in Aquario Saturnus et Venus fuerint pariter inuenti. Nam haec signa Venerem male semper inficiunt, praesertim si Saturni societas accesserit. Tunc enim malitia eius coniunctionis nec praesentia potest Iouis nec testimonio mitigari.</p>
<p>
<milestone unit="par" n="15"/><hi rend="bold"> Saturnus et Mercurius pariter.</hi> Si Saturnus et Mercurius unius partis locum aequata societate possederint, uocis sonum balba confusione linguae semper impediunt, aut tardo sermone faciunt impedita uerba proferri, aut auditum graui ualitudine semper impugnant, et numquam eorum permittunt simul positi Mercurius et Saturnus desideria compleri. <milestone unit="par" n="16"/> Erunt etiam in omnibus actibus fidei testimonio destituti. Erunt etiam sic habentes Saturnum et Mercurium rigida mentis auctoritate durati, et obstinata semper ac tristi dissimulatione compositi, sed hi animi sui consilia alta malitiae taciturnitate celabunt. Ingenium uero eorum multis disciplinarum studiis imbuent.</p>
<p>
<milestone unit="par" n="17"/><hi rend="bold"> Saturnus et Luna pariter.</hi> Si Saturnus et Luna unum hospitium partis acceperint, et in eodem loco pariter constituti aequabili societatis ratione iungantur, omnes impetus et omnes animi cogitationes et omnes actus imbecilla timoris trepidatione semper impugnant. Sed et materna substantia ex ista societate miseria lacerationibus dissipatur. Matres etiam eorum, sed et ipsos graui aegritudinum continuatione debilitant. Si uero fuerit diurna genitura, et sit <supplied>Luna</supplied> plena luminibus, et beniuolarum stellarum accesserit oportuna radiatio, omnium malorum prohibetur improbitas. <milestone unit="par" n="18"/> Si uero fuerit nocturna genitura, et Luna sit minuta luminibus seu plena, omnia infelicitatis genera ista coniunctio et omne malorum decernit exitium. Sed et si testimonia Veneris ac Iouis pariter accesserint, contempto salutari praesidio calamitatis exitium conualescit.</p></div>

<div type="cap" n="23"><head>XXIII.</head>
 <p><milestone unit="par" n="1"/> <hi rend="bold">Iuppiter et Mars pariter.</hi> Si Iuppiter et Mars <del>in unum</del> pariter fuerint collocati, et in eodem signo pariter constituti aequabili societatis potestate iungantur, maxima decernunt insignia dignitatum, et maximam conferunt licentiae potestatem. Faciunt enim homines magnarum ciuitatum aut magnarum regionum officia gubernantes, et in maximis populis habentes gloriosae licentiae potestates. <milestone unit="par" n="2"/> Erunt etiam tales qui omnia quae desiderant prospero consequantur euentu<del>s</del>, praesertim si in oportunis geniturae locis positi uel in primis cardinibus uel in quinto aut in undecimo ab horoscopo loco in domo Iouis aut in domo Martis simul fuerint constituti. Tunc enim fasces tunc arma tunc illis maximi committuntur exercitus, tunc in magnis honoribus constituti magnificae potestatis licentiam sortiuntur.</p>
<p>
<milestone unit="par" n="3"/><hi rend="bold"> Iuppiter et Sol pariter.</hi> Si Iuppiter et Sol in eodem signo pariter fuerint constituti, et sit Iuppiter radiis Solis absconsus, omnem felicitatis ordinem uariis deiectonibus minuit. Si uero Iuppiter liberatus radiis Solis in matutino ortu constitutus eiusdem signi cum Sole hospitio copuletur, fatum, substantiam, uitam, et ex istis felicitatibus fructus cum maxima etiam honoris potestate decernit; et bono parentum uidebuntur esse progeniti, ut ex die onus sui omnia parentibus felicitatis insignia conferantur. Sed et ipsi qui sic Iouem et Solem habuerint, felices suscepta sobole gaudebunt.</p>
<p>
<milestone unit="par" n="4"/><hi rend="bold"> Iuppiter et Venus pariter.</hi> Si Iuppiter et Venus in eadem parte uel in eodem signo pariter fuerint constituti, honoris insignia cum maxima decernunt gratia uenustatis, bonorum etiam et magnorum uirorum fidelibus amicitiis semper associant. Faciunt etiam honesta morum conuersatione semper ornatos, et integra fide omnium religionum iura seruantes. Erunt etiam qui sic Iouem habuerint cum Venere munda pulchritudinis honestate fulgentes, iudicibus et regibus iuncti semper amabili uinculo caritatis. Sed hos ad omnes glorias bonae famae testimonium semper insinuat, et a potentissimis feminis et honoris insignia et maxima illis conferuntur praesidia facultatum. S. Sed sic habentes Venerem et Iouem etiam felix et prosperum matrimonium sortiuntur. Habebunt etiam filios, si non illos maliuolarum stellarum impugnauerit radius. Sed hi ad uenereos conatus prona mentis cupiditate ducuntur, desiderium suum per uarios coitus saepius transferentes. Haec eadem in feminarum genituris Iuppiter et Venus simul positi aequabili ratione decernunt. Si uero Iouem et Venerem in solidis geniturae locis pariter constitutos et Lunam aequalibus ra<supplied>dia</supplied>tionum societatibus intuentes <supplied>ex</supplied> alio loco Mars minaci radiatione respexerit, ob <del>id</del> adfines crebra fama et graui reprehensione pulsabuntur infamiae.</p>
<p>
<milestone unit="par" n="6"/> <hi rend="bold">Coniunctio Iouis et Mercurii.</hi> Si Iuppiter et Mercurius simul fuerint collocati, facient homines potentes, bona consilia ac bona <supplied><gap/></supplied> proferentes, magnificae, orationis splendore fulgentes, ornatos omni sapientia, et omnium doctrinarum magisteriis imbutos, et tales eos perficiunt ut omnes eos cum quadam admiratione suscipiant. Hi enim oratoriae artis imbuti disciplinis, cum maxima affluentiae facilitate facundiam docti ac gloriosi sermonis exercent. Alios ingenii gratia et licentia docti sermonis ornatos regiarum litterarum ista coniunctio cum maximo honore faciet officia tractare.</p>
<p>
<milestone unit="par" n="7"/><hi rend="bold"> Coniunctio Iouis et Lunae.</hi> Si Iuppiter et Luna in eodem signo pariter constituti aequabili societatis potestate iungantur, uitae patrimoniique <supplied><gap/></supplied> et maximae felicitatis incrementa decernunt, praesertim si se partiliter Ioui in eodem signo Luna coniunxerit. Tunc enim infinitus diuitiarum cumulus accedit, et talis ei felicitatis insignia decernunt, ut <supplied>in</supplied> infinitum a parentibus suis omni genere melior existat. Si uero fuerit nocturna genitura, et Luna plures possederit partes, Iuppiter uero <supplied>in</supplied> minori partium numero subsidat, omnem fortunae substantiam cum maxima deiectione debilitat semper et minuit.</p></div>

<div type="cap" n="24"><head>XXIV.</head>
<p><milestone unit="par" n="1"/><hi rend="bold"> Coniunctio Martis et Solis.</hi> Si Mars et Sol in eodem signo pariter constituti aequabili societatis potestate iungantur, ex ista societate patri aut citum aut certe malum praeparant exitum. Quodsi simul constituti aliquem geniturae possederint cardinem, uel in aliqua anafora cardinis fuerint, tunc exitium paternae calamitatis <supplied><gap/></supplied> continuatione decernunt, paternae quoque substantiae facultates miseris lacerationibus dissipant. Aliorum oculis nocebunt, aut ex ferro et igni uulnera infligunt. Sed et consiliorum rectum ordinem mutata mentis stabilitate conturbant.</p>
<p>
<milestone unit="par" n="2"/> <hi rend="bold">Coniunctio Martis et Veneris.</hi> Si Mars et Venus in eodem signo pariter constituti aequabili societatis potestate iungantur, ista Martis Venerisque coniunctio stupratores adulterosque perficiet, ut prauo cupiditatis ardore possessi, et indomitae libidinis stimulis incitati, captiosis pollicitationibus stupri perpetrandi causa alieni matrimonii iura sectentur. <milestone unit="par" n="3"/> Si uero cum his Mercurius fuerit inuentus, uel si eos quadrata radiatione respexerit, uoces, accusationes, causas oh haec crimina, <supplied>sed et</supplied> seditiones et turbas et publici sermonis inexplicabiles notas ex ista radiatione decernunt. Sed si hos sic positos in oportunis locis Iuppiter positus et in signis suis uel in altitudinibus collocatus salutari radiatione respexerit, ex istis criminibus potestatis alicuius praesidio liberantur. <milestone unit="par" n="4"/> Si uero, sine testimonio Iouis, Mars cum Venere et Mercurio pariter constitutus aliquem geniturae possederit cardinem, uel si in ceteris geniturae locis crescentis Lunae lumen exceperit, uel si <del>in</del> his sic constitutis Saturnus lumen Lunae deficientis exceperit, ob adulterii aut stupri uel incesti crimen publica animaduersione plectuntur. Si uero in tropicis signis Mars et Venus simul fuerint collocati, quae eos quadratos in tropicis signis facere monstrauimus, haec perficient pariter in signis tropicis constituti.</p>
<p>
<milestone unit="par" n="5"/><hi rend="bold"> Coniunctio Martis et Mercurii.</hi> Si Mars et Mercurius in eodem signo pariter constituti aequabili societatis potestate iungantur, cordatos quidem et maximarum disciplinarum studiis eruditos, sed mendaces ista coniunctio et omni malitia faciet instructos, ut ingenium suum ad omne genus circumscriptionis exerceant, et ut in omnibus certaminibus malitiosa uelint semper tergiuersatione contendere. <milestone unit="par" n="6"/> Quodsi istam societatem Iuppiter oportuna radiatione respexerit, athleticae disciplinae decernunt gloriosa certamina. Quodsi hos omnes Venus aliqua radiatione respexerit, ad puerorum amores praua cupiditate mentis impingit. Quodsi his omnibus Saturni radius accesserit, hi quos diximus graui pulsabuntur <supplied>infamia</supplied>. <milestone unit="par" n="7"/> Quodsi Martem et Mercurium pariter constitutos Sol orbe suo uicino absconderit, sintque omnes in aliquo geniturae cardine, id est Mars Mercurius pariter et Sol simul positi Lunam respiciant in aliquo geniturae cardine collocatam, facient homines scelerata cupiditate mentis armatos, ad omne facinus semper applicatos, et quorum dicta omnia falsus sermo semper immaculet. Erunt etiam tales quorum etiam facinorosa commenta latronum sceleribus comparentur. Hi scripturarum fidem pro arbitrio suo falsa litterarum mutatione conuertunt. <milestone unit="par" n="8"/> Sed si eos Iuppiter in oportunis geniturae locis positus et in his in quibus gaudet uel in quibus exaltatur signis uel in domo sua constitutus prospera radiatione respexerit, et facinora tegit et maxima decernit subsidia facultatum. Si uero, non commodato testimonio Iouis, Saturnus eos minaci radiatione respexerit, detectis facinoribus publicatisque criminibus, mala et maxima illis poenarum decernit exitia.</p>
<p>
<milestone unit="par" n="9"/><hi rend="bold"> Coniunctio Martis et Lunae.</hi> Si Mars et Luna in eodem signo pariter constituti aequabili societatis potestate iungantur, faciet ista coniunctio homines calidos, et quos in omnibus prospere frequenter sequatur euentus, praesertim si in aliquo geniturae cardine fuerint collocati. Sed his aut breue uitae decernitur spatium, aut uitae cursum immaturus exitus mortis impugnat.</p>
<p>
<milestone unit="par" n="10"/> Aliis imponit uitiosae ualitudinis maculam, et omnium periculorum decernit metuenda discrimina, aut si nihil horum fuerit, malae mortis flebile ac miserum decernit exitium, aut ferri uel gladii contra eum exercet potestatem. <milestone unit="par" n="11"/> Sed et matri ex ista coniunctione misera aegritudinum decernuntur incommoda, ut corpus eius per dies singulos misera debilitate quassetur. Sed si hos in oportunis geniturae locis Iuppiter positus uel in primis cardinibus collocatus, in domo sua uel in altitudine sua constitutus salutari radiatione respexerit, horum omnium infortuniorum discrimina mitigantur.</p></div>

<div type="cap" n="25"><head>XXV.</head>
<p><milestone unit="par" n="1"/> <hi rend="bold">Coniunctio Solis et Veneris.</hi> Si Sol et Venus pariter collocati in eodem signo constituti aequabili societatis potestate iungantur, facient quidem homines gloriosos, et qui desiderata omnia facillimis rationibus consequantur, sed si in diurnis genituris matutina fuerit Venus, et in nocturnis uespertina. Sed <supplied><gap/></supplied> hos eosdem miseria matrimoniorum copulationibus iungit, aut difficilem decernit uxorem, aut ancillas ad consortium tori genialis associat, aut uxorum decretarum faciem inhonesta<del>te</del> foeditate deturpat. Aliis pauperes, aliis prouectae aetatis decernit uxores, aut tales qui sic habuerint Venerem et Solem sortiuntur uxores quae misera infelicitate demersae turpi sint conuersatione pollutae.</p>
<p>
<milestone unit="par" n="2"/><hi rend="bold"> Coniunctio Solis et Mercurii.</hi> Si Sol et Mercurius in eodem signo pariter fuerint constituti, ista coniunctio aliis potestatibus subiacenti <supplied><gap/></supplied> decernuntur officia. <supplied><gap/></supplied>  Numquam publicatis actibus enitescunt. Homines sane faciunt cordatos sui consilii, consiliorum suorum secreta alta taciturnitate celantes. Facit etiam ex omni ratione sollicitos, et qui omnia uitae officia peruigili cogitatione pertractent, in omnibus sacrorum religionibus superstitiosa trepidatione sollicitos, suspiciosos, et qui etiam in modicis rebus uaria sint semper dubitatione solliciti. <milestone unit="par" n="3"/> Si uero fuerit Mercurius in matutino ortu constitutus et rectum cursus sui ordinem seruans, in omnibus negotiis decernit principatum, faciens ad omne<del>m</del> iubendi officium praeparatum, et qui liberi sermonis ornamenta circumferant, felices et qui omnia desideria prospere consequantur. Sed hi futurorum ordinem diuina mentis instigatione perdiscunt. Erunt sane religiosi, iusti, cultores deorum, frequenter antistites. Sed his ex ista coniunctione etiam felix filiorum decernitur soboles.</p>
<p>
<milestone unit="par" n="4"/> <hi rend="bold">Coniunctio Solis et Lunae.</hi> Si Sol et Luna in eodem signo pariter constituti <del>fuerint</del> aequabili societatis potestate iungantur, et sit diurna genitura, faciet ista coniunctio erecta potestatis licentia subleuatos, et qui omne<del>m</del> iubendi officium cum maxima animi constantia et cum maximis exequantur uiribus. Si uero fuerit nocturna, et adhuc intra Solis orbem destituta luminibus Luna claudatur, nec renatis luminibus deserto Solis orbe lucescat, faciet humiles, deiectos et omni licentiae potestate subiectos, imbecilles uiribus, et omni uirtutis praesidio destitutos. <milestone unit="par" n="5"/> Si uero deserto Solis orbe et antecedenti angustia liberata, renati luminis libera ornamenta circumferat, et in eodem signo cum Sole sit pariter collocata, facit efficaces et omnia negotiorum officia tractantes, et qui facile omnia dignitatis insignia consequantur. Si uero, Sole in masculino signo constituto, renata Luna feminini generis occupauerit signum, faciet principales uel principes ciuitatum, claro nobilitatis splendore fulgentes, sapientia<del>e</del> et praeconio bonitatis ornatos, et tales qui purae fidae amicitiae affectus semper exhibeant, casto ac pudico amicitiae consortio copulatos. <milestone unit="par" n="6"/> Si uero Sol et Luna luminum suorum fuerint radiis aduersi, tunc uita parentum et genialis tori societas uariis dissensionibus separa<del>n</del>tur. Si uero Sol et Luna prospera fuerint radiorum societate coniuncti, id est trigona sicut ante diximus, usque ad ultimum uitae diem parentum consortium fidi amoris copulatione seruatur. Sed si aduersis Sole pariter ac Luna medium eorum locum Mars aut Saturnus minaci radiatione possederit, aeternum parentibus iurgium et perpetuae dissensionis discidium praeparatur.</p></div>

<div type="cap" n="26"><head>XXVI.</head>
<p><milestone unit="par" n="1"/> <hi rend="bold">Coniunctio Veneris et Mercurii.</hi> Si Venus et Mercurius in eodem signo positi aequabili societatis potestate iungantur, grata homines uenustate condecorant <del>grata</del>, et tales efficiunt qui omnia quae desiderant facillime consequantur, sed quorum animum ad multarum mulierum consortium prona mentis cupiditas impellat. Docti etiam sermonis simul positi ornamenta decernunt, ut docta institutione sermo formatus audientium aures grata <unclear/> tolleratore semper illiciat, aut musici carminis modos tradunt, et praeclaram poeticae disciplinam. <milestone unit="par" n="2"/> Sed hos eosdem honestarum <supplied>artium</supplied> ornamento condecorant. Sed si in signis suis simul positi primos geniturae possederint cardines, uel in finibus <supplied>suis</supplied> constituti in oportunis geniturae locis fuerint inuenti, tunc quae <supplied><gap/></supplied> haec maiori decretorum potestate complentur. Si uero in deiectis locis pariter <supplied>fuerint</supplied> constituti, musicos faciunt, sed popularibus uoluptatibus deputatos. <milestone unit="par" n="3"/> Quodsi simul Mercurium ac Venerem collocatos malignum sidus Martis aspexerit, faciles nuptias sed cum quadam infamia ac nota decernunt. Tunc enim puerorum mulierumque concubitus aequabili <supplied>cupidi</supplied>tate desiderant, et ultra modum stupra cum maxima animi delectatione sectantur. <milestone unit="par" n="4"/> Sed si, in eodem signo in quo est horoscopus, Venus et Mercurius fuerint pariter constituti, tunc diuinum hominibus decernitur ingenium, tunc sermo magnifico eloquentiae splendore decoratur, tunc carmina eorum divina dicentur inspiratione conscripta. Sed haec omnia maiori cumulo felicitatis augentur, si eos simul in horoscopo constitutos uel in oportunis geniturae locis positos Iuppiter et Luna et ipsi in oportunis locis positi prospera, id est trigona radiatione, respexerint.</p>
<p>
<milestone unit="par" n="5"/> <hi rend="bold">Coniunctio Lunae et Veneris.</hi> Si Luna et Venus in eodem signo pariter constitutae aequabili societatis potestate iungantur, nimia uiris ornamenta decernunt. Sed hos eosdem grata pulchritudinis honestate condecorant, et faciunt dignitate bonitatis ornari. Sed nuptias illis instabiles semper ex ista coniunctione decernunt: nullus enim pariter habens Lunam ac Venerem in affectu uxoris fundato ac stabilito amoris iudicio perseuerat. <milestone unit="par" n="6"/> Sed et uxoris animos ab affectu suo uitio cupiditatum suarum alienari perficiet, alienarum mulierum concubitus prono desiderans cupiditatis ardore. I<del>s</del>dem etiam uxorem suam cogit cupiditatibus implicari, ut quicquid ipsis passiuis desideriorum suorum cupiditatibus infoedatur, id totum etiam uxori ad simile studium uoluptatis mariti errantis peccata commendent, ut et ipsa faciat quicquid maritum facere praua cupiditate cognouit, ut adulter maritus suis magisteriis imbutam adulteram faciat uxorem.</p></div>

<div type="cap" n="27"><head>XXVII.</head>
<p><milestone unit="par" n="1"/><hi rend="bold"> Coniunctio Lunae et Mercurii.</hi> Si Luna et Mercurius pariter collocati aequata societatis potestate iungantur, omnes doctrinas cum maxima potestate insinuant. Nam qui simul habuerint Lunam et Mercurium omnia quae discunt facillimis rationibus consequuntur. Sed et si<supplied>c</supplied> simul positi Luna et Mercurius docile ingenium sapientiae largiuntur. <milestone unit="par" n="2"/> Sed si simul positi Iouis fuerint testimonio destituti, faciunt mendaces et quorum omnes actus instabili ac uariata semper facilitate mutentur. Sed et matres eorum sapientes efficient; sed infamiam illis ex inferiorum hominum concubitu<del>s</del> semper infligunt. Sed est melior Luna ex ista coniunctione, si minorem partium possederi<del>n</del>t numerum, et si Mercurius in ampliori partium numero fuerit inuentus.</p></div>

<div type="cap" n="28"><head>XXVIII.</head>
<p><milestone unit="par" n="1"/> Completis his omnibus, antequam sermo noster ad ho<supplied>roscopo</supplied>rum transferatur exempla, illud prudentiam tuam breuiter admonemus, ut <supplied>in</supplied> omni<del>bus</del> genitura consideres, antequam nasceretur homo, cui se primum nascens Luna coniunxerit. Si enim ortum Lunae aut simul constitutum beniuol<del>ar</del>um sidus exceperit, aut eam prospera radiatione respexerit, eum quem imminens partus uicinum fecerit luci, bonum faciet ordinem geniturae sortiri. Si uero mal<supplied>iuol</supplied>arum stellarum fueri<del>n</del>t sociata consortio, mediocris et ingloriae genitura substantiae praeparatur.</p>
<p>
<milestone unit="par" n="2"/> Omnes tibi, Mauorti, decus nostrum, mixturarum explicauimus potestates: quid singulae stellae iunctae trigonica societate perficiant, quid quadrata radiatione decernant, quid efficiant diametra sibi potestate semper oppositae, quid largiantur aequabili copulatione coniunctae, quid exagonae humilis potestatis auctoritate perficiant. Sed ut haec omnia prudentiae tuae manifestius intimemus, omni apotelesmatum ratione confusa, et comparatis et coniunctis inuicem potestatibus, omnia tibi decretorum insinuabo secreta, ut quicquid generali explicatione monstrauimus, specialiter rursus iunctis sententiis explicemus.</p></div>

<div type="cap" n="29"><head>XXIX.</head>
<p><milestone unit="par" n="1"/><hi rend="bold"> De seruorum natiuitatibus.</hi> Si Luna et Iuppiter partili fuerint radiatione coniuncti, et eos simul partili- ter collocatos in dextro quadrato positus Saturnus partili radiatione respexerit, et Mars simili hos eosdem per quadratum minaci radiatione percutiat, Sol uero sit in VI. uel in XII. loco, ex ista coniunctione <del>percutiat societate</del> seruilis genitura decernitur, nec expugnatus ex utroque latere Iuppiter seruilibus poterit necessitatibus liberare. <milestone unit="par" n="2"/> Si in MC. Luna fuerit inuenta, et in eodem loco fuerit Iuppiter constitutus, et Mars coniunctionem Lunae currentis exceperit, et coniunctionem Martis et Lunae Saturnus minaci radiatione respexerit, bonos quidem seruos facient, sed infelicitatis onere semper grauatos.</p>
<p>
<milestone unit="par" n="3"/> Si Lunam de diametro Mars et Saturnus pariter aspexerint, et nulla beniuolarum stellarum uel Lunam uel illos qui sunt in diametro constituti, salutari radiatione conueneri<del>n</del>t, aut seruos efficiet ista coniunctio, aut privatos parentum praesidio misero faciet orbitatis onere praegrauari.</p>
<p>
<milestone unit="par" n="4"/> Si Venerem et Lunam in diuersis locis constitutas Saturnus et Mars quadrata uel diametra radiatione respexerint, et his omnibus Iouis oportunum testimonium denegetur, a seruis parentibus natos ista coniunctio perpetuo faciet seruitutis onere praegrauari.</p>
<p>
<milestone unit="par" n="5"/> Si horoscopi partem Iuppiter et Venus prospera radiatione respexerint, et si hanc eamdem partem, id est horoscopum, Sol et Luna qualibet radiatione uiderint, Mars uero <supplied>et</supplied> Saturnus ab horoscopi parte malignos potestatis suae radios separarint, prospere natus prosperius nutrietur. <milestone unit="par" n="6"/> Si uero sine praesidio uel testimonio beniuolarum stellarum horoscopi partem Saturnus et Mars minaci radiatione respexerint, aut uno de maliuolis in horoscopo constituto alius in occasu constitutus horam diametra radiatione percusserit, aut in primo moriuntur uitae uestibulo constituti, aut prima uestigia lucis ingressis uitale pabulum denegatur, aut obstinato matris animo nata soboles exponitur. Quodsi sic maliuolis sicut diximus constitutis horoscopo Venus aut Iuppiter testimonium conmodauerint, expositus colligetur et alienae misericordiae praesidio nutrietur.</p>
<p>
<milestone unit="par" n="7"/> Si Iuppiter in horoscopo partiliter fuerit constitutus, et in diametro Mars positus horam et Iouem partili radiatione respexerit, ceteris stellis nullum his testimonium commodantibus, mediocris substantiae facultatem decernit ista coniunctio. Sed his ipsis multa inimicorum <supplied><gap/></supplied> praesidia denegari.</p>
<p>
<milestone unit="par" n=""/> Sed sic Ioue et Marte sicut diximus constitutis, Ioue scilicet in horoscopo et Marte in occasu posito, si Saturnus uel Mercurius Martem qualibet radiatione respexerint, aut lunaticos faciunt, aut caducos furore mentis oppressos. <milestone unit="par" n="9"/> Si uero Ioue in parte horoscopi constituto in occasu, id est in diametro, Saturnus constitutus Iouem horamque respiciat, in diurna genitura, et Luna plena feratur ad Iouem, diuitias, felicitates et summae beatitudinis incrementa decernunt. Si uero, Ioue in horoscopo constituto, Venus in occasu, id est in diametro, fuerit inuenta, et fratres denegant pariter et filios. Sed nihilominus diuitiarum et felicitatis incrementa decernunt.</p>
<p>
<milestone unit="par" n="10"/> Si Saturnus in horoscopo par<supplied>til</supplied>iter fuerit constitutus, et Martem habeat in occasu, id est in diametro, partiliter constitutum aut in IMC. partili sibi et horae societate coniunctum, et Luna aut plena ad Martem aut minuta ad Saturnum feratur, ista coniunctio graue ac miserum mortis decernit exitium. Aut enim ferarum morsu consumpti artus miseris lacerationibus dissipantur, aut facient per praecipitia iactari, aut corpus cadentium culminum ruinis opprimitur; aut certe qui sic Saturnum habueri<del>n</del>t et Martem, acerbae destinatus neci, cruentis latronum traditur manibus, aut acerbis tempestatibus quasi submersus inaudito genere mortis opprimitur. <milestone unit="par" n="11"/> Sed pro signorum genere mortis inuenietur euentus. In ferinis enim et in agrestibus constituti signis, ad necem praeparatos ferarum adferunt morsus. In solidis uero signis constituti, nutantium tecto<supplied>rum</supplied> culmina impingunt; in aquosis signis, aut in pugna faciunt interire, aut iugulum eorum saeuus latronum mucro persequitur, aut certe potestate aliqua animaduertente plectuntur. <milestone unit="par" n="12"/> Omnifariam enim Saturno in horoscopo constituto si in occasu Mars fuerit inuentus, miserae mortis decernit exitium. Sed tunc iudicantis animaduersione plectuntur, cum his omnibus de quadrato Mercurius accesserit.</p>
<p>
<milestone unit="par" n="13"/> Si Mars in horoscopo partiliter fuerit constitutus, et eum de occasu, id est <supplied>de</supplied> diametro, Iouis stella respiciat, pericula et sollicitudines et dolores ista radiatio in media decernit aetate, pericula autem ex seditionibus et ex turbis; sed et causas et damna simili ratione perficiet. Sed his post multa uitae naufragia felicia decernuntur tempora senectutis. Vxores uero aut ancillas aut prouectae dabit aetatis, aut publicas <supplied>meretrices</supplied>, aut alicuius artis tractantes officia. Sed nec fratrum in eadem ciuitate integer numerus reseruatur, sed omnes fratres ab his aut peregrinatione separantur aut morte.</p>
<p>
<milestone unit="par" n="14"/> Si, Luna in aliquo cardine constituta, Mars in diametro positus <unclear/> et ad Saturnum <supplied><gap/></supplied> , uel in eadem parte fuerit inuentus, uel horoscopum ex alio cardine aequata partis radiatione respiciat, Iuppiter uero in VI. ab horoscopo loco uel in VIII. uel in XII. cum Luna fuerit inuentus, tam diu uiuit qui natus fuerit quam Luna cum Ioue fuerit inuenta. Mox Luna cum Iouis transierit partem, statim ei qui natus fuerit mors properata decernitur.</p>
<p>
<milestone unit="par" n="15"/> Si Luna et Sol synodica fuerint radiatione coniuncti, et in eodem signo inter Solem et Lunam Mars medius fuerit inuentus, et eos de quadrato Saturnus respiciat aequata partium radiatione coniunctus, qui sic habuerint stellas, uitiosis oppressi moribus interibunt, aut insaniae furoribus capiuntur, aut maris saeuis inundationibus miserae habebunt mortis exitium. <milestone unit="par" n="16"/> Si uero his sic ut diximus, id est Sole, Luna, Marte et Saturno <supplied><gap/></supplied> in VIII. ab horoscopo loco fuerint inuenti, ceterae uero omnes stellae in VI. uel in VII. ab horoscopo loco fuerint constitutae, facient lunaticos, epilempticos, et quorum mentem iratum uel malignum numen semper exagitet, ut, omni mentis ratione turbata, inconsulta sine ratione repente uerba proiciant.</p>
<p>
<milestone unit="par" n="17"/> Si in uir<del>g</del>i<del>ne</del> genitura in XII. loco ab horoscopo Luna uxoris fuerit inuenta, id est si hoc signum in quo est uxoris Luna posita, in cacodaemone mariti fuerit inuentum, faciet uxorem omnibus mariti iniuriis subiacere, et tali eam mentis moderatione componit, ut usque ad ultimum diem uitae uiri iniurias patienter excipiat. <milestone unit="par" n="18"/> Si rursus hoc signum in quo uiri est Luna posita, in cacodaemone <del>mater</del> uxoris fuerit constitutum, adulteram ex hoc pronuntiabis uxorem, et talem quae impudenter contra maritum omnium iniuriarum genere grassetur, <supplied>ut</supplied> iudicio sceleratae mulieris marito adulteri omni genere praeferantur. Sed et mariti, has iniurias sustinentes, totum quicquid uxores fecerint patienter ferunt.</p>
<p>
<milestone unit="par" n="19"/> Si uero uxor et maritus in genituris suis in eodem signo Lunam habuerint collocatam, uel si Lunam uiri Iuppiter mulieris prospera radiatione respiciat, aut rursus mulieris Lunam uiri<del>s</del> Iuppiter simili radiatione respexerit, uel si utriusque geniturae Luna <del>a</del> trigonica radiatione iungatur, amor ipsos pari caritatis uinculo copulatus aequabili semper desiderio cupiditatis sustentat.</p>
<p>
<milestone unit="par" n="20"/> Si Venus in terreno signo fuerit inuenta, et in hoc signo constituta VII. ab horoscopo locum uel MC. possederit, aut in XII. ab horoscopo loco constituta et in diametro Saturni posita partiliter radios exceperit, longae ac diuturnae uiduitatis infortunia ex ista radiatione decernit. <milestone unit="par" n="21"/> Sed <supplied>si</supplied> sic posita Venus in matutino ortu <del>posita</del> fuerit inuenta, in prima aetate constitutis infortunia uiduitatis indicit. Si uero in uespertino ortu fuerit inuenta, <supplied><gap/></supplied> aetatis uiduitatis decernuntur incommoda. Sed et quosdam incesto cupiditatis ardore possessos illicitos filiarum concubitus adire compellunt.
<milestone unit="par" n="22"/> Si Luna et Venus partiliter collocatae in nocturna genitura et in femininis signis positae occasum uel MC. possederint, et eas de<del>m</del> diametro Mars Saturnusque respiciant, faciunt incesto furoris ardore et nefariae cupiditatis instinctu filias patribus illicitis matrimoniorum uinculis copulari.</p>
<p>
<milestone unit="par" n="23"/> Si nuptialis signi dominus in feminino signo constitutus occasum uel MC. possederit, uirgines latenter stupra <supplied><gap/></supplied> cupiditate compellit. Sed stupr<supplied>or</supplied>um genera<del>re</del> pro stellarum uarietatibus inuenimus. Nam si Saturnus nuptialis signi dominus fuerit inuentus, aut a patre <supplied>a</supplied> patruo aut a uitrico stuprum uirgini praeparatur, aut a sene aut a seruo. Si uero nuptialis signi dominus Mars fuerit effectus, et sic et ipse fuerit sicut diximus positus, cum quadam uiolentia flos uirginitatis eripitur. <milestone unit="par" n="24"/> Si uero Venus nuptialis signi domina fuerit effecta, et sit etiam ipsa sic ut diximus posita, in nocturnis sacrorum uigiliis spontaneum stupri crimen admittitur. Si uero Mercurius nuptialis signi dominus fuerit <supplied><gap/></supplied> ante collocatus, promissionum captae persuasionibus uirginitatem suam desiderio corruptoris addicunt. Sed ex occasione et crimina concitatur, et tumultus seditiosae uocis infertur; et fiunt maiora periculorum discrimina, si cum Mercurio Mars fuerit inuentus.</p>
</div>

<div type="cap" n="30"><head>XXX.</head>
<p><milestone unit="par" n="1"/> Si in Saturni signo Iuppiter et Venus simul positi easdem possederint partes, et Saturnus in uicino sit signo, id est in secundo fuerit inuentus, ut ipse primus coniunctionem Veneris uenientis <supplied>ex</supplied>cipiat, et Mars Lunam respiciens quacumque Veneri radiatione iungatur, Saturnus etiam Lunam pariter aspiciat, et Sol sit in MC., Luna et horoscopo in Cancro constitutis <del>si</del>, incesto furoris ardore et potestatis alicuius praesidio subleuati matrum suarum conubia sortiuntur, aut nouercas suas praepostero mentis ardore; cupiditate possessi ad consortium tori genialis inuitant. Si uero mulieris fuerit ista genitura, matrimonii gratia haec eadem mulier aut patri iungetur aut uitrico. Talem Oedipodem habuisse genituram antiquae ferunt memoriae lectionum. Fuit enim horoscopus in Cancro, Sol in Ariete, Saturnus in Piscibus, Iuppiter et Venus in Aquario, Mars in Libra, Luna in nebula Cancri, Mercurius cum Sole.</p>
<p>
<milestone unit="par" n="2"/> Si in finibus Mercurii Luna fuerit inuenta, et masculini generis sidus acceperit, praesertim si in Aquario fuerit inuenta, nec Venus Ioui trigonica radiatione iungatur, qui sic has stellas habuerint, numquam filios sortiuntur.</p>
<p>
<milestone unit="par" n="3"/> Si in aequinoctialibus <supplied>signis</supplied> Luna in horoscopo fuerit inuenta, id est in Ariete uel Libra, Iuppiter uero et Mars partili societate coniuncti in MC. uel in occasu fuerint collocati, Venus uero et Saturnus in Capricorno uel Aquario pariter constituti et eumdem partium numerum possidentes Martem et Iouem qualibet radiatione respiciant, facient steriles effeminatos et abscisos gallos, religionum caerimoniis seruientes.</p>
<p>
<milestone unit="par" n="4"/> Si in domo Veneris aequata partis societate coniuncti Saturnus et Mars pariter fuerint constituti, occasum uel IMC. possidentes, et in diametro eorum Venus in domo Martis posita Saturno et Marti aequata partis sit ratione contraria, haec stellarum ordinatio eunuchi genituram nobis ostendit.</p>
<p>
<milestone unit="par" n="5"/> Si Mars et Luna diametra sibi fuerint radiatione contrarii, et easdem ambo in diametro constituti partes accipiant, Venus uero in dextro eorum quadrato fuerit constituta, et Venerem de diametro Saturnus respiciens per sinistrum quadratum Lunam Martemque pulsauerit, ut Venerem quidem de diametro, Lunam uero et Martem de quadrato respiciat, et Mercurius MC. possederit, post ex hac stellarum mixtura aut steriles aut hermaphroditi aut certe generantur eunuchi.</p>
<p>
<milestone unit="par" n="6"/> Si Saturnus et Venus in signo uel in finibus Veneris pariter constituti MC. possederint partem, et Mars ab his alienus fuerit effectus, aut pauperem ista coniunctio aut prouectae aetatis decernit uxorem. Si uero sic Saturnum et Venerem constitutos trigonica Iuppiter radiatione respiciat, uel si cum ipsis fuerit inuentus, ex isto Iouis testimonio uidua quidem uxor decernitur, sed diuitiarum affluentia copiosa.</p>
<p>
<milestone unit="par" n="7"/> Si Venus in MC. pariter cum Ioue fuerit inuenta, sociato ista adulterio cognitam decernit uxorem. Si uero his pariter constitutis Mercurii stella ad hoc idem consortium partis accesserit, <del>et</del> hoc marito relicto quem adulterio fuerat interueniente sortita, ad alterius mariti rursus nuptias transit, et hoc aut iuuenis amore capta perficiet, aut pauperis cuiusdam secuta concubitus, aut ignobilis concubitus humilitatem prona mentis cupiditate desiderans, ut omnifariam praui amoris illecebris inferioris uiri consortium sortiatur.</p>
<p>
<milestone unit="par" n="8"/> Si Luna in MC. partiliter fuerit inuenta, et Sol in horoscopo partiliter fuerit collocatus, Iuppiter uero in anafora horoscopi partiliter constitutus Lunae trigonica radiatione iungatur, ex ista coniunctione clara nobilitatis decernuntur insignia.</p>
<p>
<milestone unit="par" n="9"/> Si in MC. Venerem constitutam trigonica Iuppiter radiatione respiciat, uel si cum ea fuerit inuentus, et Venus ab omnibus scilicet stellarum maliuolarum fuerit radiationibus separata, feminarum praesidio ex ista coniunctione maxima felicitatis insignia conferuntur, aut ex aliquo femineo opere initium felicitatis accipiunt. Sed hos eosdem facit musici carminis modos dulciter flectere, aut citharam lyramque percutere, aut certe molli corporis flexu cum grata uenustate saltare.</p>
<p>
<milestone unit="par" n="10"/> Iuppiter semper in MC. partiliter constitutus misero libidinis studio ad sordidarum mulierum concubitus impellit. Si uero cum eo Mars fuerit inuentus, et ipse eamdem possidens partem, uxorem eius alter uiolenter arripiet. Si uero his Veneris accesserit stella illustribus uiris de meritorio detracta mulier coniugali gratia copulatur. Si uero his omnibus Sol quadratus accesserit, concubinis patrum aut nouercis suis nefaria cupiditate iunguntur, et retractas patrum uxores matrimonii societate coniungunt. Sed cum fuerint nuptiae praua cupiditate completae, interueniente mulieris fuga, dissoluitur matrimonium quod fuerat infaustis ominibus copulatum.</p>
<p>
<milestone unit="par" n="11"/> Si Mars in MC. cum Luna fuerit inuentus, et Iuppiter in horoscopo fuerit partiliter collocatus, in occasu uero Sol fuerit constitutus, Iouem de diametro, Martem uero et Lunam quadrata radiatione respiciens, nuptias ista coniunctio cum exitiabili certamiinis conflictatione decernit. Tunc grauia uulnera minax contendentium gladius infligit, tunc grauis pugna<del>e</del> saeui ardoris certaminibus concitatur, tunc famosa proeliorum certamina saeui ardoris cupiditatibus excitantur, tunc <supplied>cum</supplied> cadentium gemitu strepituque pugnantium acerba profusione sanguinis contractae nuptiae cruentantur. <milestone unit="par" n="12"/> Tale Paris Alexander decretum habuisse suggeritur, cuius ex nuptiis pugnarum famosa certamina et fabulosa patriae excidia contigerunt. Sed totum Alexandri Paridis decretum hac fuerat ratione compositum: Hora fuerat in Aquario, Sol in Leone, Luna in Scorpione, Saturnus in Leone, Iuppiter in Aquario, Mars in Scorpione, Venus et Mercurius in Geminis.</p>
<p>
<milestone unit="par" n="13"/> Si Saturnus et Mars in MC. fuerint partiliter collocati, aut hunc eumdem locum in aliis cardinibus constituti quadrata uel diametra radiatione respiciant, nec eorum malitiam Iouis ac Veneris salutaria praesidia mitigarint, laboriosos, pauperes, misero onere paupertatis oppressos et quottidiani laboris continuatione quassatos perficiet ista coniunctio, ut quottidianis corporis laboribus misera uitae alimenta quaerantur. Si ue<supplied>ro</supplied> hunc eumdem locum Mars de diametro respexerit, Saturno in MC. siue in IMC. aut certe in horoscopo constituto, sintque omnes Iouis diuino testimonio destituti, cum praecedentibus malis publici carceris custodia<del>m</del> et ferrea decernuntur uincula <del>carceris</del> catenarum. Si uero, his sic constitutis, plenam luminibus Lunam Iuppiter clementi radiatione respexerit, post multos labores et post multa discrimina liberantur.</p>
<p>
<milestone unit="par" n="14"/> Si Mars in MC. partiliter fuerat inuentus, et secundum ab eo signum uicina posita Saturni stella possideat, laboriosos pauperes et uitam manu quaerentes efficiet ista coniunctio; sed et faciem eorum tristis semper uultus innubilat. Sed et si in MC. Mars constitutus <supplied><gap/></supplied> aequata parte respiciat, et in medii caeli secundo signo Saturnus sic sit, sicut ante diximus, constitutus, maiora decernuntur onera infelicitatis, et maiorum infortuniorum cumulus accedit. Sed et numquam hi qui sic eos habuerint quod desiderant consequuntur.</p>
<p>
<milestone unit="par" n="15"/> Si Luna in labiis Arietis uel in Capricorno fuerit inuenta, uel Tauri labia simili ratione possederit, mulieres quidem uiragines faciet, uiros uero ad omnia uitia libidinum semper impellit, ut misero concitati libidinis stimulo impuri et impudici coitus uota concipiant. Quod si Luna in his in quibus diximus signorum fuerit partibus collocata, et has easdem partes Mercurius et Mars cum Luna positi eadem ratione possederint, et Luna a Martis defluat stella, in quacumque signi parte Luna fuerit inuenta, ex hac parte uitium libidinis inuenitur. Sed si hos sic collocatos Iuppiter trigonica radiatione respiciat, uel si cum ipsis fuerit inuentus, praedictorum uitiorum tegitur et mitigatur improbitas. 16. Si uero, sine testimonio Iouis, Venus fuerit cum his inuenta, omne uitium impudicae impuritatis indicitur. Tunc uiri spontaneo furoris ardore muliebria patiuntur, tunc impura facinora ardorem uitiosae libidinis exequuntur. Si uero fuerit mulieris ista genitura, meretricem prostituti pudoris efficiet, et quae corpus suum prauis libidinum cupiditatibus tradat, pudorem suum mercedis quottidianae gratia potestati lenonis <del>se</del> addicens, et erit in publicis meritoriis prostituta, etiamsi recto genere uideatur esse progenita.</p>
<p>
<milestone unit="par" n="17"/> Si Sol et Luna et horoscopus ita sint in genitura collocati ut nulla sibi sint omnes ratione coniuncti, ut Sol horoscopum non uideat, ut Luna rursus nec Solem nec horoscopum similiter aspiciat, nec sint aliqua partium societate coniuncti, tanto paupertatis onere defatigantur ut hi qui sic eos habuerint, uario infelicitatis onere praegrauati, ad extremum exitium mendicitatis accedant.</p>
<p>
<milestone unit="par" n="18"/> Si Sol et Luna feminini generis possederint signa, <supplied>et</supplied> horoscopus in feminino signo fuerit inuentus, et in horoscopo sit Mercurius positus partiliter, manibus suis naturam suam <supplied>am</supplied>putare coguntur.</p>
<p>
<milestone unit="par" n="19"/> Si Sol et Luna in horoscopo partiliter fuerint constituti, aut unus horoscopum praecedat et alius subsequatur, ita tamen ut hoc in horoscopi fiat signo, et in anafora horoscopi Mars sit constitutus, et Saturnus Marti aliqua testimonii radiatione iungatur, oculis miserum onus caecitatis imponitur.</p>
<p>
<milestone unit="par" n="20"/> Si Luna in MC. fuerit inuenta, et in IMC. Venus constituta partili Lunam radiatione respiciat, ista coniunctio incestae cupiditatis ardore sorores fratribus iunget uxores.</p>
<p>
<milestone unit="par" n="21"/> Si in dextro quadrato Lunae Venus fuerit collocata, faciet homines ad omnia officia negotiorum praeparatos, qui sibi multarum amicitiarum praesidia conquirant, et quos uxores fido diligunt semper affectu, et facit omnibus amicis amabili caritate coniunctos. Sed haec fortius conualescent, si unum de duobus trigonica Iuppiter radiatione respiciat.</p>
<p>
<milestone unit="par" n="22"/> Si horoscopus in signo Virginis fuerit inuentus, et in eadem hora Mars et Mercurius et Venus partiliter fuerint collocati, Iuppiter uero in occasu collocatus Piscium possederit signum, et his qui in horoscopo sunt partili radiatione iungatur, Sol uero in anafora horoscopi, id est in Libra, sit constitutus, et Luna quintum ab horoscopo locum in Capricorno constituta possideat, Saturnus uero in nono ab horoscopo loco positus signum Tauri teneat, qui sic hos omnes habuerit talis erit orator, ut in modum fulminum dictorum eius sententiae proferantur, ut pro arbitrio eius multitudinis animi aut quiescentes excitentur, aut incensi facile mitigentur. Talia etiam erunt eius dicta, ut haec ad augmentum et ad nutrimentum ingenii sui posteritas contentiosa animositate perdiscat. Talis orator <unclear/> apud Macedonem Philippum no<del>mi</del>n<del>e</del> armorum ui sed orationis licentia persequebatur, et ut manifestius explicemus: haec genitura diuinum Demostheni inspirauit ingenium.</p>
<p>
<milestone unit="par" n="23"/> Si in Sagittario in finibus Veneris Mars et Mercurius et Venus simul fuerint collocati, et horoscopus eiusdem partis possederit finem, Iuppiter uero in Geminis constitutus ex occasu hos omnes diametra radiatione respiciat, sitque illis aequalium partium societate coniunctus, Sol uero in Capricorni signo et Luna in quinto ab horoscopo loco constituta Arietis signum teneat, ita ut in capite sit Arietis (in his enim partibus facit caecos), Saturnus uero in nono ab horoscopo loco sit positus <supplied>id est</supplied> in Leone constitutus, haec genitura diuinum poetam heroici cuiusdam carminis facit, ut Martios strepitus pugnarumque metuenda certamina famosi carminis nobilitate perscribat. Talis genitura Homerum diuinum Iliaci carminis fecit interpretem.</p>
<p>
<milestone unit="par" n="24"/> Si horoscopus in Aquario fuerit inuentus, et in parte horoscopi Mars et Mercurius et Venus sint partiliter collocati, in occasu uero Iuppiter positus Leonis habeat signum, et in anafora horoscopi Sol constitutus signum Piscium teneat, Luna uero in Geminis collocata, et in quinto geniturae loco constituta, horoscopum trigonica radiatione respiciat, et Saturnus nonum ab horoscopo <supplied>locum</supplied> tenens in Librae sit signo constitutus, haec genitura diuinarum et caelestium institutionum reddit interpretem, qui docili sermone et diuini ingenii potestate compositus, <supplied>et</supplied> caelesti quodammodo institutione formatus, uera disputationum licentia ad omnia secreta diuinitatis accedat. Haec genitura Platonis fuisse suggeritur.</p>
<p>
<milestone unit="par" n="25"/> Si horoscopus in Libra fuerit inuentus, et Mars et Venus et Mercurius in eodem sint horoscopo partiliter collocati, Iuppiter uero in occasu positus, id est in signo Arietis collocatus, Martem Venerem et Mercurium et horoscopum diametra radiatione respiciat, Sol uero in Scorpione positus in anaphora sit horoscopi constitutus, Luna etiam in Aquario posita quintum ab horoscopo locum teneat, Saturnus uero in nono ab horoscopo loco constitutus in Geminis sit collocatus, haec genitura diuinum poetam lyrici carminis reddit, qui choreas libero rhythmo seuera religiosi carminis moderatione componat. Talis genitura Pindaro et Archilocho dulcissimi carminis modos diuina ingenii inspiratione largita est.</p>
<p>
<milestone unit="par" n="26"/> Si hora in Ariete fuerit inuenta, in finibus scilicet Iouis, et Mars et Venus et Mercurius in eodem sint horoscopo partiliter constituti, et Iuppiter in Libra positus, id est in occasu, diametra horam radiatione respiciat, Sol uero in anafora horoscopi positus signum Tauri possideat, et Luna in quinto ab horoscopo loco collocata Leonis signum teneat, Saturnus uero in nono ab horoscopo constitutus loco Sagittarii habeat signum, haec genitura diuinum facit artis mechanicae repertorem. Hic ille est noster, cuius ingenio fabricata sphaera lapsum caeli et omnium siderum cursus exemplo diuinae imitationis ostendit. Hic est Syracusanus Archimedes qui naues, qui Romanos exercitus mechanicis artibus saepe prostrauit. Hunc Marcellus in triumpho uictoriae constitutus, inter ouantes militum strepitus et triumphales laureas collocatus, lugubri maerore defleuit.</p>
</div>

<div type="cap" n="31"><head>XXXI.</head>
<p>Sed sufficienter tibi, Mauorti decus nostrum, illustrium uirorum decreta narrauimus. Nunc ad incepti operis ordinem reuertamur.</p>
<p><milestone unit="par" n="1"/> Si Saturnus in Libra fuerit constitutus, in finibus scilicet Iouis <del>id</del>e<del>s</del>t in altitudine sua, et in eadem parte horoscopus fuerit inuentus, in Ariete uero Venus constituta horoscopum ex occasu diametra radiatione respiciat, Mars uero et Luna aequata partium societate coniuncti in MC. sint partiliter collocati, Sol uero et Mercurius in Geminis constituti nonum ab horoscopo locum teneant, Iuppiter uero in Aquario positus et stationem faciens quintum geniturae possederit locum, haec genitura potentissimum regni decernit imperium, uel potentis dignitatis decernit insignia.</p>
<p>
<milestone unit="par" n="2"/> Si Luna in duodecimo ab horoscopo loco, id est in cacodaemone, fuerit inuenta, et sit in eo signo quod Saturni dicitur trigonum, id est in Aquario aut in Geminis aut in Libra, Sol uero in sexto ab horoscopo loco constitutus Lunam diametra radiatione respiciat, similique sint partium societate coniuncti, Iuppiter uero in octauo sit geniturae loco constitutus, laboriosae paupertatis ex ista genitura et miserae mendicitatis decernuntur incommoda.</p>
<p>
<milestone unit="par" n="3"/> Si Luna et Mars in septimo sint ab horoscopo loco constituti, id est in occasu, et sint in eo signo constituti in quo Martis inuenitur trigonum, id est aut in Cancro aut in Scorpione aut in Piscibus, Iuppiter uero in MC. sit partiliter collocatus, et eis Sol trigonica radiatione iungatur, athletam faciet ista genitura, sed qui sacris certaminibus uictor famosa reportet insignia coronarum.</p>
<p>
<milestone unit="par" n="4"/> Venus si in feminino signo collocata in occasu geniturae fuerit inuenta, et Mars in feminino similiter signo fuerit inuentus, Sol etiam et Luna signa feminina possideant, cinaedum tibi hominem ista genitura demonstrat.</p>
<p>
<milestone unit="par" n="5"/> Si in parte horoscopi Saturnus et Mars simul fuerint constituti, et sit feminini generis signum, et in occasu Venus et Mercurius positi femininum teneant signum, uel si in MC. Mars et Saturnus partiliter constituti feminini habeant generis signum et Mercurius et Venus in IMC. positi feminini generis signum calcent, publicos cinaedos haec genitura aut certe abscisos gallos efficiet. Si uero mulieris ista genitura fuerit, meretricem publicam nundinato pudore perficiet.</p>
<p>
<milestone unit="par" n="6"/> Si in octauo ab horoscopo loco Luna et Mars simul fuerint collocati, et eos Mercurius in diametro constitutus partili radiatione respiciat, immodico crudelitatis ardore latrones ista genitura perficiet, sed facinora eorum pro stellarum uarietatibus inuenimus. Si enim in terrenis signis Mars et Luna fuerint collocati, in desertis locis grassator constitutus latrocinantem manum profusione sanguinis cruentabit. Si uero in aquosis signis fuerint constituti, pecorum abactores efficient, insequentibus hominibus minaci semper gladio resistentes. In solidis uero signis constituti, famosos domorum effractores efficient, sed qui armati gladio quiescentibus hominibus et patrimonii iacturam et uitae discrimen infligant. Sed hi omnes in istis facinoribus comprehensi publicae animaduersionis seueritate plectuntur. Sed si Mars et Mercurius in IMC. uel in occasu simul fuerint constituti, Luna uero aut in diametro eorum aut in quadrato sit aut cum ipsis plena luminibus, haec eadem quae diximus simili ratione decernuntur.</p>
<p>
<milestone unit="par" n="7"/> Si Saturnus et Venus in occasu geniturae fuerint collocati, in octauo uero ab horoscopo loco Mars fuerit constitutus, Mercurius uero aut cum Marte aut cum Saturno et Venere, nec aliquem horum Iuppiter prospera radiatione conueniat, haec genitura aut seruos faciet aut gallos, sed qui omnia impudicae impuritatis uitia sustineant.</p>
<p>
<milestone unit="par" n="8"/> Si Mars in horoscopi parte fuerit inuentus, et in occasu Venus partiliter constituta, MC. uero partem Saturni stella possideat, et Luna sit in IMC. posita, impurum hominem ista genitura perficiet.</p>
<p>
<milestone unit="par" n="9"/> Si Mars in MC. fuerit inuentus, in feminino scilicet signo, et Saturnus et Venus in XI. sint ab horoscopo loco constituti, horoscopus uero cum Ioue et Luna et Mercurio in Veneris signo sit constitutus, aut matres suas aut nouercas aut matrum sorores qui sic has stellas habuerint incesta libidinis cupiditate corrumpunt.</p>
<p>
<milestone unit="par" n="10"/> Venus cum Saturno in horoscopo constituta, in quocumque signo, in quibuscumque partibus posita, geniturae licentia potestatis aut meretrices publicas aut prouectae aetatis decernit uxores, praesertim si nulla illos Iuppiter radiatione respiciat.</p>
<p>
<milestone unit="par" n="11"/> Iuppiter et Mars si in MC. simul fuerint partiliter collocati, faciunt homines praeconio bonitatis ornatos, et quibus semper beatae felicitatis insignia conferantur, praesertim si in domo Iouis uel in finibus Iouis fuerit ista coniunctio.</p>
<p>
<milestone unit="par" n="12"/> Si in MC. Mars fuerit, aut in domo sit Lunae constitutus, et in eo loco Iuppiter cum Venere et Marte sit pariter collocatus, et ad Iouem feratur Luna plena luminibus, maximae felicitatis insignia decernit ista sociatio.</p>
<p>
<milestone unit="par" n="13"/> Si in MC. Mercurius Saturnus Mars Venus pariter et Luna consistant, aequata partium societate coniuncti, egestatem et onus miserae paupertatis indicunt, et hos eosdem faciunt ianitores, ad hoc obsequium mendicitatis necessitate compulsos; sed et filiorum mortes frequenti infortuniorum calamitate demonstrant.</p>
<p>
<milestone unit="par" n="14"/> Si in quinto ab horoscopo loco Mars et Venus simul fuerint constituti, et sit Luna in horoscopo partiliter collocata, clarae nobilitatis decernuntur insignia, et regum fidus amor ex ista societate decernitur. Sed hi adulteriis cognitas sortiuntur uxores. Decernuntur etiam illis ad honoris ornatum praetextae et aureae uestes et aurearum insignia coronarum.</p>
<p>
<milestone unit="par" n="15"/> Si in maliuolae stellae signo horoscopus fuerit inuentus, et <supplied>sit</supplied> ipse stella maliuola in XII. ab horoscopo loco posita, homines faciet canum morsibus dissipare. Et si XII. ab horoscopo locus in maliuolae stellae sit signo constitutus, et ipsa maliuola stella (cuius esse domicilium diximus XII. scilicet locum) in VII. ab horoscopo loco, id est in occasu, sit constituta, hoc idem mortis discrimen indicit, nisi flebile mortis exitium et grauium infortuniorum metuenda discrimina bonum testimonium Iouis pariter ac Veneris salutari numinum suorum praesidio mitigarit.
<milestone unit="par" n="16"/> Si in trigono Martis Luna et Sol simul fuerint constituti, id est aut in Cancro aut in Scorpione aut in Piscibus, et ipse Mars aut in MC. aut in occasu fuerit inuentus, assiduae peregrinationis decernuntur incommoda, et in extraneis regionibus et in peregrinis <supplied>locis</supplied> constituti extremum complent diem uitae.</p>
<p>
<milestone unit="par" n="17"/> Si Mars cum horoscopo pariter in trigono suo fuerit inuentus, id est aut in Cancro aut in Scorpione aut in Piscibus, et horoscopante Marte Venus cum Mercurio in occasu fuerit constituta, et sint Marti aequata partium societate coniuncti, hi qui sic has stellas habuerint uxorum suarum mali interfectores existunt.</p>
<p>
<milestone unit="par" n="18"/> Si horoscopus in signo Veneris fuerit inuentus, <supplied>et</supplied> in eodem horoscopo Venus sit partiliter collocata, Mars uero et Luna in occasu sint in signo Martis pariter constituti, in finibus scilicet Martis, mater geniturae eius gladio percussa morietur.</p>
<p>
<milestone unit="par" n="19"/> Si Luna in MC. fuerit inuenta, et in IMC. Saturnus et Mars et Iuppiter sint pariter constituti, is qui sic <supplied>eos</supplied> habuerit de patriis la<del>bo</del>ribus retractus graue iugum captiuitatis accipiet.</p>
<p>
<milestone unit="par" n="20"/> Si Luna in MC. fuerit inuenta, et cum ea Mars et Saturnus constituti aequata partium societate iungantur, aut sequestres aut ministros turpium libidinum <supplied>facient</supplied> ut <supplied><gap/></supplied> quaestum uitae illis praesidia comparentur.</p>
<p>
<milestone unit="par" n="21"/> Si Saturnus in VI. ab horoscopo loco fuerit inuentus, et Venus et Mercurius in XII. ab horoscopo loco sint constituti, et hi omnes diametra se radiatione pulsantes aequata partium societate iungantur, filias suas incesto cupiditatis ardore ad coniunctionem tori genialis adsociant. Sed et si Venus et Mercurius et Saturnus domicilia sua mutauerint, hoc idem simili ratione decernunt.</p>
<p>
<milestone unit="par" n="22"/> Si in XI. ab horoscopo loco Venus et Mercurius et Iuppiter et Saturnus simul fuerint partiliter constituti, et omnes aequata partium societate iungantur, uxores sic positi ancillas potentissimorum uirorum decernunt.</p>
<p>
<milestone unit="par" n="23"/> Si Saturnus et Venus in MC. sint partiliter constituti, et eos Iuppiter nulla radiatione respiciat, et sit mulieris ista genitura, cum eunuchis uel cum sterilibus uiris inefficaci libidinis cupiditate concumbit.</p>
<p>
<milestone unit="par" n="24"/> Si in V. ab horoscopo loco uel in XI. Venus et Iuppiter pariter sint <supplied>constituti</supplied>, et eos nulla stella ex aliqua parte respiciat, difficiles nuptias aut graues decernunt ex nuptiis simultates, et semper acerbis dissensionibus implicati iurgia inter se <del>simul</del> malignae simultatis exercent.</p>
<p>
<milestone unit="par" n="25"/> Si Mars et horoscopus aequabili partium societate iungantur, <supplied>et</supplied> in domo Iouis fuerint constituti, et Martem et horoscopum Saturnus trigonica radiatione respiciat, et Luna sit in nouissimis horoscopi partibus constituta, hi qui <supplied>sic</supplied> has stellas habuerint aut cum matre aut certe cum nouerca concumbunt. Si uero mulieris sit ista genitura, aut cum patre suo aut cum uitrico suo intesta libidinis cupiditate concumbit, et erit nihilominus ista mulier circa omnem libidinem uitio prostituti pudoris impatiens. Si uero Saturnus in V. ab horoscopo loco fuerit inuentus, et Mercurius cum Venere in XI. ab horoscopo loco sit, priuignarum nuptias cum nefaria cupiditate decernunt.</p>
<p>
<milestone unit="par" n="26"/> <supplied>Si</supplied> in quocumque cardine Saturnus fuerit inuentus, et in diametro positum Mercurium minaci radiatione respiciat, ex ista radiatione filiorum soboles denegatur.</p>
<p>
<milestone unit="par" n="27"/> Si Sole in horoscopo constituto Mars cum Saturno in anafora horoscopi fuerit inuentus, in dextro oculo uitium aliquod infligitur. Si uero Luna sit in horoscopo constituta, et in anafora horoscopi Mars et Saturnus fuerint inuenti, hoc idem uitium sinister oculus accipiet, sed haec in nocturna genitura. Sed si in MC. Luna fuerit inuenta, et Sol sit in horoscopo constitutus, Saturnus uero IX. ab horoscopo locum teneat, et Mars sit in XI. ab horoscopo loco constitutus, scilicet <supplied><gap/></supplied>.</p>
<p>
<milestone unit="par" n="28"/> <supplied><gap/></supplied> et Lunam in VI. loco ab horoscopo constitutam diametra radiatione respiciat, Saturnus uero et Sol partili societate coniuncti in VIII. ab horoscopo loco sint constituti, miserum exitium caecitatis infligunt. Sed et si Luna in IMC. fuerit inuenta, et Saturnus et Sol et Mars in VIII. ab horoscopo loco constituti Lunam trigonica radiatione respiciant, caecitatem et debilitatem corporis <supplied>cum</supplied> misera mendicitate decernunt. Sed et si Saturnus in XII. ab horoscopo loco fuerit inuentus, et Sol et Luna et Mars simul positi Saturnum trigonica radiatione respiciant, caecitatem etiam ex ista societate decernunt. <milestone unit="par" n="29"/> Sed et si Sol et Mars in VIII. ab horoscopo loco fuerint constituti, et in diametro eorum in humano signo collocata Luna cum Saturno fuerit inuenta, et haec radiatio caecitatem cum corporis infirmitate decernit. Sed et si Saturnus in occasu sit constitutus, et Mars in horoscopo, Sol uero in anafora sit horoscopi positus, <supplied>et</supplied> in VI. ab horoscopo loco Luna sit constituta, processu temporis caecitas ualitudine suffusionis <supplied><gap/></supplied> uitio afferunt caecitatem. Sed et si Luna in horoscopo fuerit constituta, et Sol sit in VII. ab horoscopo loco, idest in occasu positus, maximum uitium oculis affertur.</p>
<p>
<milestone unit="par" n="30"/> Si in MC. Mars fuerit inuentus, et Saturnus in XI. ab horoscopo loco sit constitutus, Sol uero in anafora sit horoscopi, et Lunam in VIII. ab horoscopo loco constitutam diametra radiatione respiciat, extincto uno oculo lumen unius oculi reseruatur.</p>
<p>
<milestone unit="par" n="31"/> Si Mercurius et Luna simul fuerint constituti, et sint aequata partium societate coniuncti, et in sinistro quadrati latere Martem habeant et Venerem constitutos, aut corpus acuto capite deformant, aut oculorum aciem peruersa luminum compositione dedecorant, aut ceruicem uno facient latere deflexam.</p>
<p>
<milestone unit="par" n="32"/> Si Sol in horoscopo fuerit inuentus, et in IMC. sit Saturnus constitutus, et dextrum trigonum ab horoscopo Luna possideat, etiam ista coniunctionis sociatio periculum caecitatis infligit. Sed et si in tropico signo Saturnus et Luna simul fuerint constituti, et in diametro eorum Mars et Sol sint pariter collocati, et ex ista coniunctione oculis periculum semper affertur. Sed si sic collocatis Iuppiter in MC. fuerit inuentus, omnia caecitatis relaxat incommoda. <milestone unit="par" n="33"/> Sed et si in MC. Saturnus et Luna fuerint inuenti, et Sol et Mars in VIII. ab horoscopo loco sint constituti, etiam sic miseria decernitur caecitatis. Sed et si in horoscopo fuerit inuentus, et in anafora horoscopi sit Saturnus constitutus, Luna etiam in MC. posita Mars in XI. ab horoscopo loco inueniatur, etiam sic miseria decernitur caecitatis. <del>Sed et si Sol in horoscopo <del>et Saturnus</del> fuerit inuentus, et in anafora horoscopi sit Saturnus constitutus, Luna etiam in MC. posita Mars in XI. ab horoscopo loco inueniatur, etiam sic misera decernitur caecitas.</del></p>
<p>
<milestone unit="par" n="34"/> Si in tropico signo Sol et Luna sint synodica radiatione coniuncti, et sit Luna omni luminis splendore privata, et cum his Mercurius <supplied><gap/></supplied> , maximam sapientiam et praeclarum ingenium et multarum rerum scientiam cum oculorum caecitate et cum corporis debilitate decernunt.</p>
<p>
<milestone unit="par" n="35"/> Si Luna et Saturnus et Mars in aequinoctialibus signis sint pariter collocati, notis quibusdam totum corpus immaculant, aut albis uarietatibus dedecorant, aut certe corpus hominum possidebit serpens molliter impetigo, aut minutis squamis cadentibus exasperati corporis forma mutatur, <supplied>aut</supplied> hominem scabies diuturna quassabit, aut lepram certe inhonesta figuratione decernunt.</p>
<p>
<milestone unit="par" n="36"/> Si Mercurius et Saturnus et Sol in VII. ab horoscopo loco id est in occasu simul fuerint collocati, et in VIII ab horoscopo loco Luna cum Marte aequabili sit partis societate coniuncta, aut claudos reddunt, aut amputatis manibus debiles, aut certe faciunt insanos caducae mentis uitio laborantes.</p>
<p>
<milestone unit="par" n="37"/> Nunc tibi, Mauorti decus nostrum, decretum ioculare monstrabo, cuius instructus exemplo etiam similes poteris definire genituras. Ille deformis ac debilis Graecus, cuius conflati corporis formam diuinis nobis Homerus carminibus intimauit, quam cum omnium risu uir sapiens seuera orationis obiurgatione castigat, hac habuit decretum ratione compositum: horoscopus si fuerit in Aquario constitutus, in Capricorno, id est in XII. ab horoscopo loco, Sole et Saturno aequata partis societate coniunctis, Iuppiter uero sit in horoscopo aut in anafora horoscopi positus, et Mars in IX. ab horoscopo loco cum Luna Librae possederit signum, Mercurius uero et Venus in horoscopo, id est in Aquario, fuerint constituti, hoc decretum nobis genituram Thersitae demonstrat. Fuit enim imbellis, debilis, ridiculus et garrula uerbositate semper impatiens. Haec itaque omnia praescripta nobis genitura demonstrat.</p>
<p>
<milestone unit="par" n="38"/> Si Venus in Capricorno constituta fuerit <supplied>et</supplied> <del>in</del> diametra Saturnum radiatione percutiat, facit tales quos uxores suae omnibus generibus execrentur, et corpora eorum hircini odoris tristem illuuiem desudatis grauibus humoribus euaporant. Erunt etiam hi ipsi erratico coitu et ex uenereis libidinibus semper infames, et tales qui promiscuae libidinis uitiosos concubitus proiecta mentis cupiditate desiderent. Sed haec ex aliqua parte Iuppiter mitigat, si Venerem trigonica radiatione respexerit, aut existentibus ceteris odoris tantum tergit illuuiem.</p>
<p>
<milestone unit="par" n="39"/> Si Luna et Saturnus et Venus in VII. ab horoscopo loco, id est in occasu, sint constituti, cum effeminati corporis mollitie cinaedos efficient, qui ueterum fabularum exitus in scaenis semper saltantes imitentur, praesertim si hic quos diximus constitutos in MC. Mars positus quadrata radiatione respexerit. <supplied>Tunc</supplied> impuros faciet et ad omne libidinosae uitium turpitudinis applicatos, et qui semper cum uxoribus suis impuro aut impudico coitu iungantur. Si uero hos omnes sic positos, id est in occasu, ex parte IMC. Iuppiter quadrata radiatione respexerit, cum his omnibus uitiis etiam puerorum amatores efficiet.</p>
<p>
<milestone unit="par" n="40"/> Si Iuppiter et Saturnus et Venus <del>fuerint</del> in MC. partiliter constituti aequata sibi partium societate iungantur, et in IMC. Mars constitutus omnes hos diametra radiatione respiciat, faciunt puerorum amatores, sed qui hoc libidinis uitium propria corporis iactura compensent.</p>
<p>
<milestone unit="par" n="41"/> Si in VII. ab horoscopo loco, id est in occasu, Iuppiter et Venus et Saturnus simul fuerint collocati, ex morte uxoris hereditas conferetur. Sed hi ipsi graui erunt aegritudinis continuatione quassati, et filiorum illis difficile decernitur soboles. Si Mercurius in MC. fuerit constitutus et cum eo sint Venus et Saturnus et Iuppiter constituti, peregrinas quidem uxores decernunt, sed magna diuitarium affluentia copiosas.</p>
<p>
<milestone unit="par" n="42"/> Si Saturnus fuerit in horoscopo constitutus, Mercurius uero et Iuppiter in VII. sint ab horoscopo loco collocati, filios denegant. Sed si commutata fuerit ordinationis ista compositio, id est si in horoscopo fuerint Iuppiter et Mercurius <del>prius</del>, <supplied>et</supplied> hos in occasu positus Saturnus diametra radiatione respiciat, hoc idem simili ratione decernunt.
<milestone unit="par" n="43"/> Si in IMC. Mercurius et Venus simul fuerint collocati, et Saturnus MC. possidens partem hos eosdem diametra radiatione percutiat, mulierem prouectae aetatis decernit uxorem. Sed et ipse cum uxore sua impuro coitu miscetur. Si in MC. Venus fuerit collocata, et ei Saturnus in MC. aequata partium societate iungatur, Luna uero in IMC. constituta hos eosdem diametra radiatione respiciat, aut steriles aut certe prouectae aetatis decernit uxores, ut ex ista matrimonii copulatione filii in perpetuum denegentur.</p>
<p>
<milestone unit="par" n="44"/> Si Mercurius in V. ab horoscopo loco fuerit constitutus, et cum eo Mars aequata sit partis societate coniunctus, sic positi sorores <del>aut</del> uxores decernunt.</p>
<p>
<milestone unit="par" n="45"/> Si Saturnus in MC. fuerit constitutus, et ei sic posito Iouis et Martis in eodem loco societas accedat, faciunt omne tristitiae genus ab uxoribus comparari, ut numquam illis laetitiam gratiae coniugalis indicat.</p>
<p>
<milestone unit="par" n="46"/> Si Venus in uespertino ortu collocata in occasu sit, id est in VII. ab horoscopo loco, et Venere sic posita Saturnus in MC. sit parte constitutus, uiros ad Venerem languidos faciet, sed et feminas Venerea cupiditate sopita<del>s</del> et omni extincta libidinis substantia frigidas faciet semper ad coitum.</p>
<p>
<milestone unit="par" n="47"/> Si in MC. Mars et Luna aequata sint partis societate coniuncti, et cum his Venus et <supplied><gap/></supplied> Mercurius pariter constitutus diametra radiatione respiciat, decretum hoc in uiri genitura publicos gallos efficiet, mulieres uero meretrices reddit omni pudoris praesidio destitutas.</p>
<p>
<milestone unit="par" n="48"/> Si Saturnus et Iuppiter in IMC. sint pariter constituti, aut si sint in occasu, id est in VII. ab horoscopo loco, collocati, ex infortuniis filiorum graue tristitiae pondus indicunt. Quodsi cum his Mercurius in iisdem locis fuerit inuentus, et Venus in eodem loco posita aequata illis partis societate iunga<del>n</del>tur, mulieres quidem steriles efficient, et mares uirilibus cupiditatibus destitutos ab omni coitu separabunt. Si uero sint in tropico sicut diximus signo positi, faciunt naturale mulieris corpus i<del>nco</del>rrupto aditu glutinatum. Si uero cum his omnibus etiam Mars fuerit inuentus, abscisos gallos facient sacrorum caerimoniis seruientes.</p>
<p>
<milestone unit="par" n="49"/> Si Mars et Luna pariter inuenti in horoscopo sint constituti, et his sic positis Mercurius MC. possederit partem, et Saturnus in occasu positus illos diametra, Mercurium uero quadrata radiatione respiciat, filios in tenera constitutos aetate et adhuc in sinu nutricum uagientes satis immaturis faciunt casibus interire.</p>
<p>
<milestone unit="par" n="50"/> Si Mercurius in IMC. fuerit constitutus, et ei Mars Saturnus et Venus aequata partium societate iungantur, faciunt sic positi filios ante conspectum patrum miseris et acerbis mortium necessitatibus interire.</p>
<p>
<milestone unit="par" n="51"/> Si Mars in IMC. fuerit inuentus, in occasu uero sit Saturnus constitutus, et in horoscopo constituta Luna Marti de quadrato, Saturno uero diametra radiatione iungatur, ex ista societate mors cita praeparatur uxori.</p>
<p>
<milestone unit="par" n="52"/> Si in occasu, id est in VII. ab horoscopo loco, Iuppiter fuerit inuentus, in horoscopo uero Mars et Mercurius aequata sint partis societate compositi, filios denegabunt. Sed et si Mercurius et Iuppiter in cardinibus constituti diametra se radiatione respiciant, <supplied>ut</supplied> unus in horoscopo sit alius in occasu, uel unus in MC. et alius in IMC. masculos filios miseris mortium faciunt atrocitatibus interire. Sed et si Mercurius in aliquo cardine constitutus in contrario cardine Saturnum positum diametra radiatione respiciat, et ex hoc filiorum soboles denegatur.</p>
<p>
<milestone unit="par" n="53"/> Si in tropicis signis uel in duplicibus sit horoscopus constitutus, et in parte horoscopi Mars et Mercurius aequata sint partis societate coniuncti, Iuppiter uero horoscopum et hos diametra radiatione respiciat, aut epilempticos aut certe faciunt praepostera mente semper insanos.</p>
<p>
<milestone unit="par" n="54"/> Si Venus fuerit in horoscopo partiliter constituta, et Saturnus in IMC. positus Veneri quadrata radiatione iungatur, faciunt homines templorum obsequiis deputatos, qui latenti diuinitatis instinctu mutato mentis ordine et inst<supplied>ig</supplied>antis religionis potestate possessi, instantibus hominibus futura praedicant, ut illis ex ista conuersatione quottidianae uitae augmenta quaerantur.</p>
<p>
<milestone unit="par" n="55"/> Si in Virgine sit horoscopus constitutus, et in eodem horoscopo Iuppiter Mars Mercurius et Venus sint collocati, Saturnus uero in Piscibus, id est in occasu, <supplied>positus</supplied> hos omnes quos diximus diametra radiatione respiciat, et Sol in anafora horoscopi constitutus signum Librae possideat, Luna uero in Aquario sit posita, et omnes in suis sint finibus constituti, id est Iuppiter Saturnus Mars Mercurius et Venus, ex ista genitura decretum potentissimi imperatoris ostenditur.</p>
<p>
<milestone unit="par" n="56"/> Si Mars fuerit in horoscopo constitutus, et Luna aut ad Martem feratur, aut ab eo defluat, uitae humilitatem grauia ualitudinis uitia et acerba periculorum discrimina et miserae calamitatis incursus ex ista coniunctionis societate largiuntur. Sed et si in occasu Mars fuerit inuentus, et ab eo defluat Luna, haec eadem simili ratione perficiunt.</p>
<p>
<milestone unit="par" n="57"/> Si Sol <supplied><gap/></supplied> fuerit constitutus, et cum eo <supplied>in</supplied> horoscopo <supplied><gap/></supplied> aequata sit partium societate coniunctus, Mars uero et Saturnus et Iuppiter in oportunis geniturae locis positi trigonica se radiatione respexerint, facient tyrannos crudeles, terribiles, efficaces, <supplied>et tales</supplied> reddunt qui in hominum necibus et in miserorum poenis crudeli semper feritate grassentur.</p>
<p>
<milestone unit="par" n="58"/> Si Luna in horoscopo fuerit inuenta, et eam in occasu, id est in septimo ab horoscopo loco, aut Saturnus constitutus aut Iuppiter diametra radiatione respiciat, eius qui sic eos habuerit conscientia latenti homicidio polluetur. Si uero in occasu, id est in septimo ab horoscopo loco, in tropico scilicet signo Sol et Mars et Mercurius aequa<supplied>ta</supplied> sint partium societate coniuncti, homicidam latronem humano semper cruore perfusum et omni genere crudelitatis armatum stellarum ista societas efficiet. Si uero cum his Saturnus fuerit inuentus, ipse nobis exitium mortis ostendit. Nam in istis facinoribus deprehensus seuera animaduertentis sententia patibulo subfixus in crucem tollitur.</p>
<p>
<milestone unit="par" n="59"/> Si Iuppiter <supplied>in iis Piscium partibus</supplied> fuerit in quibus est Andromeda constituta, et Saturnus coniunctionem Lunae uenientis excipiat, ex ista coniunctione maxima infelicitatis decernuntur incommoda. Quodsi sic Lunam sicut diximus positam Mars diametra radiatione respexerit, faciet homines <supplied>in</supplied> sceleratis cogitationibus deprehensus in crucem tolli.</p>
<p>
<milestone unit="par" n="60"/> Si <supplied>Venus in Tauro fuerit</supplied> constituta, et eas Tauri partes teneat in quibus sunt Pleiades positae, et sit Luna plena luminibus, et Mercurius et Mars aut cum ea sint aequata partium societate coniuncti, aut de quadrato latere superiores effecti minaci eam radiatione respiciant, qui sic eos habuerit a latronibus captus peribit, sed minacis gladii mucrone percussus. <milestone unit="par" n="61"/> Sed si Venus in Tauro cum horoscopo fuerit inuenta, et Lunam in MC. constitutam plenam luminibus quadrata radiatione percutiat, hoc idem quod diximus simili ratione perficiet. Sed si horoscopus in Tauro fuerit inuentus, et Mars in Leone constitutus ex IMC. horam minaci radiatione respiciat, gladio faciet interire. Sed et si horoscopus in Libra fuerit inuentus, et in Capricorno Mars, id est in IMC., horam de quadrato minaci radiatione respiciat, etiam sic percussus gladio faciet interire. <milestone unit="par" n="62"/> Illud autem sciendum est quod, si in Ariete horoscopo posito uel in Scorpione, Mars in occasu uel in MC. fuerit inuentus, cum leui testimonio beniuolarum, nihil mali decernit, praesertim si fuerit nocturna genitura. Mars enim domum suam semper tuetur, et numquam eam in occasu positus euertit.</p>
<p>
<milestone unit="par" n="63"/> Si <supplied><gap/></supplied> fuerit constitutus, ut in occasu sint Saturni domicilia constituta, sitque ipse Saturnus in MC. positus, faciet homines hydropicos interire. Si uero haec quae diximus signa habuerint horoscopum, et Mercurius sit in MC. positus, homines ueneno faciet interire. Si uero <del>in</del> his signis horoscopantibus Iuppiter in MC. fuerit inuentus, inter pocula et mensas et inter laetos conuivarum strepitus ex cruditate aut ex nimio potu mors repentina decernitur. Si uero <del>in</del> his signis quibus diximus horoscopantibus Mars et Sol in MC. fuerint constituti, aut gladio perimuntur, aut flagrantia ignis exuruntur. Si uero <del>in</del> his signis horoscopantibus Luna in MC. fuerit inuenta, sacris aegritudinibus quassatos faciet interire. Si uero <supplied><gap/></supplied> Venus in MC. fuerit inuenta, aut uitiosis humoribus oppressos aut torrentibus undis submersos faciet uitae munus implere.</p>
<p>
<milestone unit="par" n="64"/> Si in VIII. ab horoscopo loco Mars et Mercurius simul fuerint collocati, malos fures efficient, et qui furore mentis immodico et auaritiae uitio possessi aliena patrimonia iniustis semper desideriorum cupiditatibus insequantur.</p>
<p>
<milestone unit="par" n="65"/> Si Sol in horoscopo fuerit inuentus, et Luna in occasu sit posita, Saturnus uero et Mars aut cum Sole sint aut cum Luna pariter collocati, aut una maliuolarum stellarum aut cum Sole aut cum Luna constituta, alia maliuola stella de sequentibus cardinibus unum cardinem teneat, is qui sic eos habuerit exponetur.</p>
<p>
<milestone unit="par" n="66"/> Si Mars <supplied>in horoscopo</supplied> fuerit constitutus, et in MC. parte Mercurius positus quadrata Marti radiatione iungatur, publicos ac malignos accusatores efficiet. Sed et si Mercurius in occasu fuerit inuentus, et in MC. Mars collocatus Mercurium quadrata radiatione respiciat, latrones perficiet sed qui frequenter humano sanguine cruententur.</p>
<p>
<milestone unit="par" n="67"/> Si <supplied>in horoscopo</supplied> Mars fuerit inuentus, et in quacumque cardinis anafora Saturnus fuerit collocatus, Luna uero et Iuppiter in deiecto sint loco pariter constituti, tamdiu uiuunt qui nati fuerint, quamdiu Luna Iouem cito transeat cursu. Si uero Luna cum Ioue fideli fuerit radiatione coniuncta, tamdiu uiuunt, quamdiu Saturnus primum occurrentem sibi transeat cardinem. Si uero instabiles fuerint Lunae radii, tot diebus uiuunt sicut diximus, quot diebus Luna cum Ioue fuerit inuenta. Si uero sic ut ante diximus Marte ac Saturno positis, et Ioue in deiecto loco constituto, in principali cardine Luna fuerit constituta, id est in horoscopi parte, oligochronios cum malo discrimine mortis efficient. <milestone unit="par" n="68"/> Si uero in MC. Saturnus fuerit inuentus, et Luna in IMC. constituta Saturno diametra radiatione iungatur, Mars uero aut in occasu constitutus aut in MC. Lunam minaci radiatione respiciat, aequatas Lunae possidens partes, statim <supplied>ut</supplied> uteri angustias ruperit partus, occurrenti sibi traditur morti. Sed et si Sol in horoscopo fuerit inuentus, et Luna in occasu constituta diametra Soli radiatione iungatur, et Mars aut Saturnus cum uno eorum fuerit constitutus, id est aut cum Sole aut cum Luna, aut, <supplied>altero</supplied> cum uno existente, alius quemcumque alium cardinem teneat, qui natus fuerit exponetur.</p>
<p>
<milestone unit="par" n="69"/> Si Sol in VI. ab horoscopo loco fuerit inuentus, et in XII. ab horoscopo loco Saturnus positus Solem diametra radiatione respiciat, sed et Luna et Mars, in XII. ab horoscopo loco, cum Saturno aequata partium societate coniuncti, Soli se etiam ipsi per diametrum opponant, faciunt debiles, paralyticos quorum, soluta compagine neruorum, omne corpus fractis ac dissipatis uiribus dedecoret<supplied>ur</supplied>.</p>
<p>
<milestone unit="par" n="70"/> Si Saturnus et Mars et Luna pariter constituti, <supplied>et</supplied> aequata partium societate coniuncti, in XI<del>I</del>. sint loco ab horoscopo constituti, et eos Iuppiter trigonica radiatione respiciat, aut in occasu scilicet aut in III. ab horoscopo <supplied>loco</supplied> constitutus, Sol uero horoscopum partiliter teneat, tyrannum nobis ista genitura demonstrat.</p>
<p>
<milestone unit="par" n="71"/> Si in XI. ab horoscopo loco collocati Mercurius Venus Saturnus et Mars aequata fuerint radiatione compositi, faciunt luxuriosum qui profusis sumptibus et lasciuis cupiditatibus implicetur.</p>
<p>
<milestone unit="par" n="72"/> Si in V. ab horoscopo loco Mars et Mercurius pariter fuerint collocati, et hos Saturnus superior effectus quadrata radiatione respiciat, aut si cum ipsis positus aequata sit partium societate coniunctus, falsarios facient, aut qui pecunias publicas flaturarum adulteris artificiis imitentur. Si uero his sic positis aliquo consensu adnuat Luna, <unclear/> in posteris latrones homicidasque perficient. Si uero Mars et Mercurius quintum ab horoscopo locum teneant, et Luna aut Saturnum minuta aut certe Mercurium aut Martem plena diametra radiatione percutiat, propter falsi crimen publicae decernunt mortis exitium, ut in isto detecti crimine seuera iudicis animaduersione plectantur.</p>
<p>
<milestone unit="par" n="73"/> Si uero Sole in horoscopo constituto et cum eodem Mercurio collocato, Saturnus et Mars in occasu positi Solem diametra radiatione respiciant, facient in falsi crimine comprehensos in crucem tolli, nec hoc periculum bonum poterit Iouis testimonium mitigare, sed, contempto eius salutari praesidio, maliuolarum stellarum minaces radii omnifariam publicae decernunt mortis exitium.</p>
<p>
<milestone unit="par" n="74"/> Si in horoscopo partiliter Saturnus et Mars fuerint collocati, et in occasu Sol et Mercurius pariter positi diametra eos radiatione respiciant, ex ista radiationis societate aut pes amputatur aut manus. Sed postea cum ista fuerint corporis laceratione confecti, etiam miserum incurrunt mortis exitium.</p>
<p>
<milestone unit="par" n="75"/> Si in eodem signo horoscopi pars inter Saturnum et Martem media fuerit inuenta, lugubris infortunii monstrat flebilem casum. Nam intra matris uiscera impedito partu laniatum pecus miseris lacerationibus dissipatur, ut sic artuatis uiscerum partibus membra omnia crudelis artificii praesidii proferantur.</p>
<p>
<milestone unit="par" n="76"/> Si Luna in duplici signo constituta MC. possederit partem, et sit Saturnus in occasu constitutus et in IMC. Mars, caducos efficient. Quodsi Luna synodica cum Sole fuerit, et sit cum ea Mars pariter constitutus, et Luna cum Sole et Marte MC. partem teneat, et sit Mars in matutino ortu constitutus, et Saturnus aut cum his aut in occasu fuerit positus, caducos simili ratione perficient, qui insano mentis furore mutati rectum perdant ordinem uitae. Si uero Marte et Luna et Sole sicut diximus collocatis, Saturnus in IMC. fuerit inuentus, et eos in MC. constitutos diametra radiatione respiciat, uitio mentis oppressos et per praecipitia iactatos excipiet miserae mortis exitium. Sed et generaliter semper si in duplicibus signis Mars et Saturnus pariter constituti in occasu pariter fuerint inuenti, haec eadem simili ratione decernunt. Sed et si, Saturno et Marte in occasu positis, Luna in horoscopo fuerit posita, haec eadem simili radiatione decernunt.</p>
<p>
<milestone unit="par" n="77"/> Si horoscopus cum Sole in Geminis fuerit inuentus, et in MC., id est in Piscibus, Luna fuerit collocata, in IMC. uero, id est in Virgine, Mars constitutus <supplied><gap/></supplied> occasus cardinem teneat, ita ut <supplied>in</supplied> duplicibus signis constituti totos geniturae cardines teneant, caducos ex ista societate perficiunt.</p>
<p>
<milestone unit="par" n="78"/> Si in duplici signo Iuppiter collocatus <del>si</del> MC. cardinem teneat, et eum in IMC. Saturnus positus diametra radiatione respiciat, et Luna Saturno societatis coniunctione iungatur, ab extraneis adoptati hereditatis titulo patrimonium quaerunt, ut fiant eorum legibus filii, quibus natura filios denegarat.</p>
<p>
<milestone unit="par" n="79"/> Si in MC. Mars et Saturnus et Venus aequata sint partium societate coniuncti, et his quartus Mercurius testis accedat, meretrices efficient, quae detrimento nundinati pudoris et prostituti corporis gratia miserum quaestum per dies singulos quaerant. Si uero masculi fuerit ista genitura, effeminati furoris ardore muliebribus implicabitur libidinum uitiis.</p>
<p>
<milestone unit="par" n="80"/> Si in horoscopo Sol et Mars simul fuerint inuenti, et in IMC. Saturnus positus quadrata eos radiatione respiciat, Luna uero in MC. collocata Saturnum per diametrum, Solem uero et Martem respiciat per quadratura, paricidalia parentum circa filios odia semper exagitat.</p>
<p>
<milestone unit="par" n="81"/> Si Mars in horoscopo fuerit constitutus, et in VI. ab horoscopo loco Iuppiter sit collocatus, et Luna cum Mercurio et Venere MC. partem aequata coniunctionis societate possideat, ex ista coniunctione praeclarae nobilitatis decernuntur insignia.</p>
<p>
<milestone unit="par" n="82"/> Si hora in Ariete fuerit inuenta, et illic Mars Saturnus pariter et Venus <supplied><gap/></supplied> , Sol etiam illis in eodem signo <supplied><gap/></supplied> , ancillam aut anum decernit uxorem, aut certe humilem et omni dignitatis praesidio destitutam. Quodsi sic positis Mercurius accedat, et meretrices publicas ad matrimonium tori genialis adducunt. Quodsi, his omnibus sic sicut diximus constitutis, in MC. Luna fuerit inuenta, incesto furoris ardore et nefaria mentis cupiditate possessos ad filiarum concubitus uenire compellunt.</p>
<p>
<milestone unit="par" n="83"/> Si Mars et Sol, in tropico signo constituti, in occasu fuerint inuenti, et his tertius in eodem loco Mercurius accedat, efficiunt latronem, sed qui in peregrinis locis exercens latronicia humano sanguine cruentetur. Sed hic i<del>is</del>dem in eodem facinore ex ista stellarum societate detectus, seuera animaduersione percutitur.</p>
<p>
<milestone unit="par" n="84"/> Si in XI. ab horoscopo loco Mercurius et Luna et Venus pariter fuerint collocati, et sit feminini generis signum, <supplied>et</supplied> Mars eos trigonica radiatione respiciat, musicos faciunt, qui lyrae uel <supplied>cith</supplied>arae neruos dulci semper modulatione percutiant.</p>
<p>
<milestone unit="par" n="85"/> Si in horoscopo Mercurius et Mars et Venus et Luna simul fuerint collocati, uel in MC., saltatores, pantomimos efficient gratia uenustatis ornatos. Si uero hos Iuppiter sic collocatos prospera radiatione respiciat, his ipsis gloriam ex populari iudicio largitur, praesertim si istis sic positis Saturnus bonum testimonium commodarit.</p>
<p>
<milestone unit="par" n="86"/> Si in XI. ab horoscopo loco Luna cum Sole synodica fuerit inuenta, et cum his sit Iuppiter pariter constitutus, horoscopum uero Saturnus et Mars diuersa radiatione respiciant, ut unus de quadrato alius de diametro, et unus ipsorum, id est aut Saturnus aut Mars, in aequinoctiali sit signo constitutus, elephantiae longam et diuturnam aegritudinem usque ad diem decernunt ultimum uitae.</p>
<p>
<milestone unit="par" n="87"/> Si in parte Aquarii humiliter <unclear/> Saturnus aut Luna constituatur aut Mars, et hanc eamdem partem de diametro Saturnus aspiciat, filius faciet a parentibus separari.</p>
<p>
<milestone unit="par" n="88"/> Si Luna in Tauri pedibus fuerit inuenta, aut in nebula Cancri, aut in iuba Leonis, aut in fronte Scorpionis, ab VIII. scilicet parte usque ad X., <supplied>aut</supplied> in Sagittario, aut in spinis Capricorni, aut in lino Piscium, aut in capite Arietis, et sit minuta luminibus, id est omni splendore luminis erogato, et eam aut Saturnus aut Mars aliqua radiatione respiciant, caecos efficiet. Si uero, in his signis et in his in quibus diximus locis, aliquem geniturae cardinem teneat, omni oculorum substantia dissipata miserum discrimen caecitatis affertur. Si uero sit Luna plena luminibus, aut adhuc augmenta splendoris accipiens, caecos quidem non efficiet, sed aut uitium aut ualitudinem aut cicatricem aut notam in uultu semper infligit, ut faciem inhonesta specie <del>in</del>dedecoret.</p>
<p>
<milestone unit="par" n="89"/> Si Iuppiter et Mars in MC. partiliter fuerint inuenti, et in III. ab horoscopo loco Mercurius et Venus aequata sint partium societate coniuncti, VIII. uero ab horoscopo locum Saturnus teneat, Sol uero sit in Geminis, Luna autem aut in domo sua aut in altitudine sua sit posita, hoc decretum heroem uirum fortem homicidamque perficiet, qui uictrici dextra aceruos hostium eximia eorum strage perficiat.</p>
<p>
<milestone unit="par" n="90"/> Si horoscopus in altero de tropicis signis fuerit inuentus, et Luna in XII. sit loco ab horoscopo constituta, Iuppiter uero et Mars aequata partium societate coniuncti <del>in</del> IMC. cardinem teneant, Mercurius et Venus inaequatis partibus cardinem MC. possideant, malitiosae meretricis animum demonstrat ista genitura, ad cuius concubitum plurimos inuitet <del>et</del> gratia uenustatis. Sed haec per loca peregrina ducetur, et erit frequentibus causis et frequentibus et magnis accusationibus implicata. Accipiet etiam eam publica custodia, et crebras turbationes et crebriores iniurias sustinebit, abortabis etiam filios geminos. <milestone unit="par" n="91"/> Sed haec quaestus et libidinis causa pudorem suum et duobus fratribus nundinabit, et ad coitum suum patrem pariter inuitabit et filium. Omnia enim haec immodico ardore libidinis <supplied>et</supplied> effrenata pecuniarum cupiditate perficiet. Sed cum mediae aetatis intrauerit tempus, tunc reuertetur ad patriam, et iuuenem peregrinum, pauperem, indignum ad consortium sibi tori genialis associat, et ei uinculo matrimonii copulata usque ad diem ultimum uitae cum misera necessitate perueniet.</p></div>

<div type="cap" n="32"><head>XXXII.</head>
<p><milestone unit="par" n="1"/> Expositis his omnibus quae mixtura temperationis ostendit, et diligenti ratione compositis, ad finem libri huius, Mauorti decus nostrum, properat <supplied>orat</supplied>io. Sed est adhuc quod ad plenam operis huius substantiam requiratur, quod tibi nunc uerissima expositione monstrabo. Aliter enim ad secreta matheseos uenire non possumus, quae septimus habebit liber, et ad sphaeram barbaricam, quam octaui tibi libri corpus ostendit, nisi omnia prius quae ad fundamenta totius scientiae pertinent, diligenti fuerint ratione collecta.</p>
<p>
<milestone unit="par" n="2"/> Ostendemus itaque quid in quo loco et quatenus debeas quaerere. Neque enim <supplied>pariliter</supplied> parentes et parentum uitam ab horoscopo locus quartus ostendit, nec coniugem septimus, nec filios quintus, nec amicos tertius, nec ualitudines sextus. Quia itaque omnia dicturos nos esse promisimus, accipe rationem plenam ueritatis et fidei, ut haec omnia diligenti possis ratione colligere, ne platicis definiti<supplied>onibu</supplied>s occupatus fidem integram ueritatis amittas. Patris itaque locum partiliter hac ratione semper inuenies.</p>
<p>
<milestone unit="par" n="3"/> <hi rend="bold">De loco patris.</hi> Si locum patris partili uolueris ratione colligere, et sit diurna genitura, computes a parte Solis usque ad partem Saturni omnem partium numerum, omnium scilicet signorum quae a Sole usque ad Saturnum sunt, et cum integram numeri feceris summam, ab horoscopi parte incipiens hunc numerum qui completus fuerit signis omnibus diuides, reddens triginta pro singulis signis; et in quo signo nouissima pars ceciderit, ipsum tibi signum locum patris monstrat. In nocturna uero genitura a Saturni parte usque ad Solis computes hoc idem faciens. <milestone unit="par" n="4"/> Cum itaque sollerti computatione signum patris demonstratis inueneris signis, ex natura ipsius signi patris substantiam figurabis. Respice etiam quatenus hoc idem signum beniuolarum stellarum radiis ornetur. Si enim in hoc ipso signo aut beniuolae stellae fuerint, aut prospera illud radiatione respexerint, patris felicitas inuenitur. Si uero maliuolae stellae hoc idem fecerint, omnia nobis de patre contraria nuntientur. <milestone unit="par" n="5"/> Inspice etiam hoc ipsum signum, utrum beniuolae stellae sint an maliuolae, et quatenus dominus ipsius signi in genitura sit collocatus, uel in quo signo uel in quibus finibus, et <supplied>an</supplied> in primis an in secundis cardinibus adsistat, an in quibus gaudet locis an in pigris atque deiectis. Ex his enim omnibus inuenies qualis geniturae pater fuerit.</p>
<p>
<milestone unit="par" n="6"/> Si itaque Iouis signum fuerit, in quo patris inuenitur locus, Iuppiter autem in ipso loco sit constitutus, uel in quibus exaltatur signis, uel in primis cardinibus, uel in V. aut in XI. loco, et sit addens ad numerum, et in matutino ortu constitutus, respiciatque locum de trigono uel de exagono, patrem ostendit felicibus ornatum dignitatis insignibus. Si uero Iuppiter aut in secundis cardinibus fuerit, aut in deiectis et pigris locis, aut retrogradus, aut radiis Solis absconsus, mediocrem patrem fuisse demonstrat. <milestone unit="par" n="7"/> Si uero huius signi in quo locus patris fuerit inuentus, domina Venus fuerit, quaerendum est quo sit in loco stella Veneris collocata. Si enim aut in ipso loco fuerit, aut in primis cardinibus, aut in his in quibus gaudet signis, aut in quibus exaltatur, aut in V. ab horoscopo aut in XI. loco, et sit <supplied>in</supplied> matutino ortu, sed addens ad numerum et, in his constituta locis, uel <del>in</del> signis locum patris prospera radiatione respiciat, patri maxima honestatis decernit insignia et maximam gratiae uenustatem. Si uero in deiectis locis fuerit, et in his signis in quibus humiliatur, aut retrograda, aut radiis Solis absconsa, mediocrem patrem nobis ostendit.</p>
<p>
<milestone unit="par" n="8"/> Si uero in signo Mercurii locus patris fuerit inuentus, quaere quo sit in loco Mercurius collocatus. Si enim aut in ipso loco fuerit, aut in altitudine sua, aut in alia domo sua, aut in partibus suis et in ipsis in quibus gaudet cardinibus et locis, et sit in matutino ortu, et addens ad numerum, faciet patrem omnibus negotiorum officiis applicatum, et cui frequenter lucra maxima conferantur, et qui filios suos tenero diligat semper affectu. <milestone unit="par" n="9"/> Si uero Mercurium, id est dominum paterni loci, beniuolarum stellarum prospera radiatio adiuuerit, maiora in his quae diximus consequetur augmenta. Si uero fuerit Mercurius in deiectis locis, aut in his in quibus non gaudet cardinibus, aut in humilitatibus suis, et sit retrogradus, aut radiis Solis absconsus, praecedentis felicitatis decreta mutantur, sed omnia quae diximus tenuiter patri et mediocriter conferuntur.</p>
<p>
<milestone unit="par" n="10"/> Si in Saturni signo locus patris fuerit inuentus, quaere quo sit in loco geniturae Saturnus constitutus. Si enim fuerit diurna genitura, et Saturnus in ipso loco fuerit inuentus, aut in suis partibus aut in suis signis <supplied>aut</supplied> in quibus partibus exaltatur, et in his sit in quibus gaudet locis, et sit in matutino ortu et addens ad numerum, et eum Iuppiter prospera radiatione respiciat, faciet patrem grauem, modestum, maturum, cum placida seueritate terribilem, cultorem agrorum, et cui ex istis fructibus maxima praesidia patrimonii conferantur, et <supplied>qui</supplied> magnis promotionibus subleuetur. <milestone unit="par" n="11"/> Si uero sit nocturna genitura, et sit Saturnus in deiectis locis aut in deiectis cardinibus aut in humilitatibus suis, et sit retrogradus uel radiis Solis absconsus, facit patrem laboriosum, sordidum, horribilem, tristem, pigris semper conatibus haesitantem, seruum uel seruilibus moribus uel seruitutis squalore pollutum.</p>
<p>
<milestone unit="par" n="12"/> Si in signo Martis locus patris fuerit inuentus, et sit diurna genitura, Mars uero ipse aut in ipso loco sit aut in cardinibus aut in V. aut in XI. ab horoscopo loco, aut in IX. uel in III., et sit in matutino ortu et recto partium gradu pergens, faciet patrem austerum, temerarium, uariis laboribus et uariis discriminibus implicatum, oligochronium praeposteris cupiditatibus semper implicatum. <milestone unit="par" n="13"/> Quodsi sic Mars positus locum patris de quadrato uel de diametro uiderit, facit biothanatum. Si uero fuerit nocturna genitura, et Iuppiter aut Venus locum patris aut matris prospera radiatione respiciant, haec quae diximus ex parte aliqua mitigantur, et facit patrem erectum, militarem, seuerum, quem semper arma ferrumque delectent, et pro mensura geniturae <supplied><gap/></supplied> aut ducem reddit.</p>
<p>
<milestone unit="par" n="14"/> Si in signo Solis locus patris fuerit inuentus, et sit diurna genitura, quaere quo sit in signo uel in quo geniturae loco Sol positus. Si enim aut in ipso signo Sol fuerit, aut in altitudine sua aut in principalibus cardinibus <supplied>aut</supplied> in V. aut in XI. ab horoscopo loco, patrem ostendit affluentibus diuitiis copiosum, et maximis ornatum dignitatis insignibus, et magnae felicitatis gloriam reportantem. <milestone unit="par" n="15"/> Si uero fuerit in deiectis locis aut in secundis cardinibus aut in humilitatibus suis, et eum beniuolis destitutum maliuolarum stellarum radius impugnet, omnia haec quae diximus ex maxima parte minuuntur, praesertim si fuerit nocturna genitura; tunc enim patrem inter cetera etiam cita morte prosternit.</p>
<p>
<milestone unit="par" n="16"/> Si in signo Lunae locus patris fuerit inuentus, quaere quo sit in loco geniturae Luna posita. Si enim aut in ipso loco fuerit, aut in his signis in quibus exaltatur, aut in principalibus cardinibus aut in V. aut in XI. ab horoscopo loco, et sit plena luminibus, et sit nocturna genitura, et eam beniuolae stellae prospera radiatione respiciant, et sit ab omnibus maliuolarum stellarum societatibus separata, faciet patrem clarum, perspicuum, copiosum, et cui semper patrimonium conferatur et dignitas. <milestone unit="par" n="17"/> Si uero sit Luna in deiectis locis aut in secundis cardinibus aut in humilitatibus suis, et eam destitutam beniuolarum stellarum praesidio maliuolarum stellarum radius impugnet, et sit diurna genitura, et sit minuta luminibus, et eam Saturnus respiciat aut Mars plenam, omnia quae ante diximus ex maxima parte minuuntur, et fit aut exul aut biothanatus, errat<supplied>ic</supplied>is moribus, uitae rectum iter nesciens. <milestone unit="par" n="18"/> Sed et in hoc loco, ut ante diximus, omnium stellarum mixturas condiciones radiationes diligenti debes ratione semper inspicere, ut mixtis omnibus et sagaci temperationis coniunctione compositis patris locum ueris possis explicare sententiis. Partem etiam ipsam diligenter exquire, et uide qui sit partis dominus, et quatenus positus; et ipse enim ex natura sua inficit locum. <milestone unit="par" n="19"/> Hanc rationem apotelesmatum in sequentibus quoque locis seruare debebis. Nam et in matris loco et in fratrum et in uxoris et filiorum, et in ualitudinis et in uitiorum, omnia debes saepissimis rationibus temperare, ut omnium stellarum radiatione respecta, et locorum et signorum potestate collecta, partium quoque id est finium, omnia ueris possis explicare sententiis. <milestone unit="par" n="20"/> Sed in aliis locis et haec eadem sint apotelesmata <supplied><gap/></supplied> locum collegimus. Generaliter autem in genituris Sol loco patris ponitur, sed nos partiliter melius inuenimus.</p>
<p>
<milestone unit="par" n="21"/><hi rend="bold"> De loco matris.</hi> Si matris locum partili uolueris ratione colligere, et sit diurna genitura, a parte Veneris inchoans et per sequentia signa pergens, omnes partes usque ad Lunae computes partem, et omnium partium summa collecta, ab horoscopo inchoans totas partes sequentibus diuides signis, et in quocumque signo nouissima pars uenerit, hoc tibi signum in diurna genitura locum matris ostendit. <milestone unit="par" n="22"/> Si uero fuerit in nocturna genitura, a Lunae parte inchoans usque ad Veneris partes collige, et cetera simili ratione perficies. Itaque hunc locum partili ratione cum collegeris, omnia sic requires sicut in patris te loco debere quaerere diximus, beniuolarum scilicet maliuolarumque radios, locorum etiam et signorum potestates, etiam et mixturas temperationesque radiorum. Quae cum omnia aequata comparatione contuleris, matris locum ueris poteris explicare sententiis.</p>
<p>
<milestone unit="par" n="23"/><hi rend="bold"> De loco fratrum.</hi> Si locum fratrum partiliter uolueris inuenire, et sit diurna genitura, a parte Saturni inchoans usque ad partem computa Iouis, et quantuscumque computus fuerit, summam hanc eamdem ab horoscopi parte inchoans per sequentia diuides signa, et in quocumque signo totius numeri nouissima pars uenerit, hoc tibi signum fratrum ostendit locum. Si uero nocturna fuerit genitura, a Ioue ad Saturnum simili ratione computabis omnem partium numerum, et sic ab horoscopo inchoans hoc idem simili ratione perficies. <milestone unit="par" n="24"/> Cum ergo locum fratrum ista partili ratione collegeris, inspice hunc eumdem locum quatenus maliuolae stellae beniuolaeque respiciant. Vide etiam signi potestatem, et quo loco geniturae hoc signum positum esse uideatur. <milestone unit="par" n="25"/> Si enim beniuolae stellae aut in ipso signo fuerint inuentae, aut in oportunis geniturae locis constitutae, et in his signis in quibus gaudent, uel in quibus exaltantur, uel in domiciliis suis sint collocatae, multorum ac bonorum fratrum consortium decernunt. Si uero maliuolae stellae hoc idem fecerint, beniuolarum stellarum testimoniis destitutae, contrarium faciunt. <milestone unit="par" n="26"/> Si uero beniuolae et maliuolae stellae hunc eumdem locum aequata societatis potestate respexerint, et dant fratres pariter ac tollunt. Sed secundum stellarum genera cuncta tractabis. Masculae enim beniuolae stellae masculos dabunt, feminae uero beniuolae feminas. Hoc idem etiam maliuolae stellae perficiunt. Sic omnia pro singularum stellarum potestate complentur. Sed generaliter, sicut in libro institutions diximus, III. ab horoscopo locus fratres ostendit. Sed nos partiliter requiramus.</p>
<p>
<milestone unit="par" n="27"/> <hi rend="bold">De loco coniugis.</hi> Si locum coniugis partiliter uolueris inuenire, computa a parte Saturni usque ad partem Veneris, et quantamcumque computus fecerit summam, tantam ab horoscope inchoans per sequentia diuides signa; et in quocumque diuidens signo nouissimam inueneris partem, haec tibi pars in diurna genitura coniugis locum monstrat. <milestone unit="par" n="28"/> In nocturna uero genitura a Venere inchoans ad Saturnum computabis, et similiter collectum partium numerum ab horoscopo inchoans diuides, et in quocumque signo nouissima pars uenerit, hoc tibi signum in nocturna genitura locum coniugis monstrat. Alii a Sole ad Lunam et in diurna et in nocturna <supplied>genitura</supplied> et tantumdem ab horoscopo computant, et in uirili et in muliebri genitura similiter computantes, et hoc nos in multis genituris probauimus. <milestone unit="par" n="29"/> Cum itaque locum coniugis hac qua diximus ratione collegeris, primum inspice signi potestatem, utrumnam solidum sit an duplex an tropicum. Secundo ordine illud quaeres quo in loco geniturae signi sit dominus collocatus. Tertio requires hunc eumdem locum, id est in quo est finium dominus, quatenus beniuolae stellae maliuolaeque respiciant. Cum enim idem signum in quo locus coniugis fuerit inuentus, beniuolae stellae possederint, <supplied>in</supplied> oportunis geniturae locus positae, et nulla humilitate deiectae, et condicionis suae secutae sint potestatem, dabunt uxores gloriosas diuites, sed quas semper concordialibus uinculis copulent. <milestone unit="par" n="30"/> Sed nec multarum uxorum nuptiae decernuntur. Nam quamcumque sortiti fuerint, usque ad diem ultimum uitae perseuera<del>n</del>t in matrimonio cum gratia et laetitia uenustatis. Sed uxorum mores ex signorum natura definies; ex differentia enim signorum matrimoniorum genera poteris inuenire. <milestone unit="par" n="31"/> Si uero maliuolae stellae hoc idem fecerint, omnia his contraria facient. Tunc enim humiles tunc ingloriae decernuntur uxores, tunc in matrimoniis dissensiones, tunc acerbas iniurias simultatum, tunc discidiorum perpetratur misera turbatio, tunc steriles tunc adulterae dantur uxores. Sed haec omnia pro stellarum potestatibus poteris explicare. <milestone unit="par" n="32"/> Si uero in genitura mulieris locum mariti uolueris inuenire, et sit diurna genitura, a Marte ad Venerem <supplied><gap/></supplied> a Venere ad Martem hoc idem simili ratione perficies. Tantumdem ab horoscopo <supplied>inchoans per sequentia diuides signa</supplied>, et in quocumque signo nouissimae partis uenerit numerus, hoc signum tibi mariti locum monstrat. Qualis sit itaque maritus, simili poteris ratione cognoscere, quam in genituris uirorum de mulieribus diximus. Meminisse autem debes quod generaliter uxorem Venus, maritum Mars semper ostendit.</p>
<p>
<milestone unit="par" n="33"/> <hi rend="bold">De loco filiorum.</hi> Locum nobis filiorum Venus et Mercurius semper ostendunt. Quicumque ipsorum prior in genitura sit positus, ab eo inchoans usque ad alium computabis, et collectam omnium partium summam ab horoscopo inchoans signis sequentibus diuides, et in quocumque signo nouissima pars uenerit, hoc tibi signum filiorum locum monstrat. <milestone unit="par" n="34"/> Quomodo autem sit quod diximus «quicumque prior fuerit», hoc docemus exemplo. Si Venus in Tauro fuerit et Mercurius in Geminis, prior Mercurius inuenitur; a Mercurio itaque inchoans usque ad Venerem computabis. Si uero simili modo Venus abante fuerit et <supplied>in</supplied> signis posterioribus Mercurius, a Venere computationis dabis exordium. <milestone unit="par" n="35"/> Si uero in uno <supplied>signo</supplied> fuerint constituti, ab eo inchoans <supplied><gap/></supplied> usque ad alium ueneris, qui in eodem signo <del>qui</del> in posteribus partibus fuerint inuentus. Si uero in isdem partibus fuerint inuenti, ab illo inchoas cuius minuta<del>e</del> praecedunt. Si uero in isdem <del>partibus fuerint inuenti, ab illo inchoas, cuius minutae</del> minutis fuerint, tunc hoc praetermisso a Ioue ad Mercurium in diurna, in nocturna a Mercurio ad Iouem iisdem rationibus computabis. <milestone unit="par" n="36"/> Cum itaque locum filiorum partili ratione collegeris, inspice simili modo quatenus hunc eumdem locum beniuolae stellae maliuolaeque respiciant. Sed et condiciones stellarum diligentissima ratione pertracta, signi etiam naturam pariter ac potestatem. Si enim beniuolae stellae hunc locum respexerint in oportunis geniturae locis positae et in secundis signis, filios pro locorum et signorum potestate decernunt. <milestone unit="par" n="37"/> Maliuolae uero contrarium faciunt. Sed et ipsae interdum maliuolae, si condicionis suae genitura fuerit, filios decernunt, id est Saturnus in diurna, Mars in nocturna. Decernuntur autem filii pro natura signorum. Illud sane meminisse debemus, quod si in duplici signo locus filiorum fuerit inuentus, de duabus uxoribus, si uero solidum fuerit signum, uir quidem de una uxore, mulier uero de uno marito filios habebit. <milestone unit="par" n="38"/> Si uero locum filiorum maliuolae stellae et beniuolae pari ratione respiciant, filiorum sobolem et dant pariter et tollunt, aut si beniuolarum stellarum obtinuerit potestas, maliuolarum stellarum inimicis radiis debilitas quaedam susceptis filiis inferetur, aut certe filios a parentibus grandi simultate dissociant. <milestone unit="par" n="39"/> Et in hoc itaque loco et in ceteris omnibus mixturas temperationesque stellarum diligenti ratione perspicies, signorum etiam naturam, sed <supplied>et</supplied> locorum ab horoscopo uenientium proprias potestates. Generaliter autem filiorum locum V. ostendit locus et eius signi dominus et natura ipsius signi et testimonia beniuolarum uel maliuolarum stellarum.</p>
<p>
<milestone unit="par" n="40"/><hi rend="bold"> De loco uitiorum et ualitudinis.</hi> Si uitiorum ac ualitudinis locum partiliter uolueris inuenire, in diurna quidem genitura a Saturno inchoans usque ad Martem computabis, et tantumdem ab horoscopo, in nocturna uero a Marte inchoans ad Saturnum computabis, et tantum ab horoscopo, et in quocumque signo collectarum partium nouissimus uenerit numerus, hoc tibi signum uitiorum ac ualitudinum locum monstrat. <milestone unit="par" n="41"/> Sed generaliter uitium <supplied>VI.</supplied> ab horoscopo signum ostendit. Vitium itaque ualitudinum principe in loco ex signi natura definiens – in institutionis enim libro diximus, quas corporis partes singula signa possideant – secundo ordine<del>m</del> inspicies quatenus hunc eumdem locum beniuolae stellae maliuolaeque respiciant.</p>
<p>
<milestone unit="par" n="42"/> Si enim locum in domibus suis aut in altitudinibus collocatae prospera radiatione respiciant, ab omni ualitudinis incursione hominem liberabunt. Si uero maliuolae stellae hunc locum minaci radiatione respiciant, acerba ualitudinum uitia cum misera calamitate decernunt. <milestone unit="par" n="43"/> Sed haec uitia pro signorum natura perspicies, et pro potestate sua. Mars enim plagas, uulneras minora corporum, praecipitia ruinasque, et ex ipsis casibus miserorum uulnerum exitia decernit. Saturnus uero pestiferi humoris incursu spasmos, tremores, caligines et ex aquis misera discrimina et his similia decernit. Quodsi maliuolas stellas <supplied><gap/></supplied> decernentes uitia pro testibus. <milestone unit="par" n="44"/> Si uero hic locus, possessus a maliuolis, nudus ab omni beniuolarum stellarum praesidio relinquatur, perpetua uitia ualitudinum et calamitatum exitiales exitus decernuntur. Vitiabit autem Mars intra XV annos, Saturnus intra XXX annos, Sol intra XIX annos. Quodsi <del>hi</del> duo fuerint qui uitiant, utriusque annos computans defini tempus, et utroque tempore incursionem spera<del>uit</del> uitii uel ualitudinis <supplied><gap/></supplied> pro natura sua utraque stella decernit.</p>
<p>
<milestone unit="par" n="45"/> <hi rend="bold">De loco Cupidinis et desideriorum.</hi> Locum desideriorum si partiliter uolueris inuenire, in diurna quidem genitura a parte Daemonis usque ad partem Fortunae computa, et tantum ab horoscopo. In nocturna uero <supplied>a</supplied> Fortuna usque ad Daemonem simillimis rationibus computabis, et tantum ab horoscopo, et cum locum partili ratione collegeris, ex signo et ex stellarum testimoniis omnis tibi desideriorum cupiditas demonstrabitur. Sed locum Fortunae et locum Daemonis qua ratione inuenias, in quarto diximus libro.</p>
<p>
<milestone unit="par" n="46"/> <hi rend="bold">De loco necessitatis.</hi> Si necessitatis locum partili uolueris inuenire ratione, in diurna quidem genitura a Fortuna computabis ad Daemonem, in nocturna uero a Daemone ad Fortunam, et tantumdem ab horoscopo, et cum hunc eumdem locum ista ratione collegeris, omnia de eo loco pro signorum et pro stellarum qualitate definies.</p>
<p>
<milestone unit="par" n="47"/><hi rend="bold"> De honoribus.</hi> Si honorum locum partili uolueris ratione colligere, <supplied>a</supplied> Ioue semper computabis ad Solem, et tantumdem ab horoscopo, et quodcumque signum nouissimam acceperit partem, hoc tibi honorum monstrat insignia, et ex sua natura et ex stellarum omnium testimoniis.</p>
<p>
<milestone unit="par" n="48"/> <hi rend="bold">De militia.</hi> Si militiae locum partili uolueris ratione colligere, a Marte semper computabis ad Solem, et tantumdem ab horoscopo, et in quocumque signo nouissima pars uenerit, hoc tibi signum pro natura sua et pro stellarum testimoniis militiae monstrat euentum.</p>
<p>
<milestone unit="par" n="49"/><hi rend="bold"> De peregrinatione.</hi> Si peregrinationis locum partiliter uolueris inuenire, a Sole semper computabis ad Martem, et tantumdem ab horoscopo, et in quocumque signo nouissima pars uenerit, hoc tibi signum pro natura sua et pro stellarum testimoniis peregrinationis exitum monstrat.</p>
<p>
<milestone unit="par" n="50"/> <hi rend="bold">De fama et existimatione.</hi> Si existimationis famam partili uolueris ratione colligere, a Sole usque ad MC. computabis, et tamtundem ab horoscopo, et in quocumque signo nouissima pars uenerit, hoc tibi signum pro natura sua et pro stellarum testimoniis famam existimationis ostendit.</p>
<p>
<milestone unit="par" n="51"/> <hi rend="bold">De uirtute corporis.</hi> Si uirtutem corporis partiliter uolueris inuenire, a Luna computabis ad Iouem, et tantumdem ab horoscopo, etiam cetera simili ratione pertractans; omnia enim tibi pro natura signi stellarum testimonia monstrabunt.</p>
<p>
<milestone unit="par" n="52"/><hi rend="bold"> De possidendo.</hi> Si possessionum substantiam partili uolueris ratione colligere, a Mercurio semper computabis ad Iouem, et tantumdem ab horoscopo, et in quocumque signo nouissima pars ceciderit, ex ipsius signi natura et ex stellarum testimoniis ordinem possessionis inuenies.</p>
<p>
<milestone unit="par" n="53"/><hi rend="bold"> De accusationibus.</hi> Si accusationis locum partili uolueris ratione colligere, a Marte semper computabis ad Saturnum, et tantumdem ab horoscopo, et in quocumque signo pars ultima ceciderit, hoc tibi signum pro natura sua et pro testimoniis ceterarum stellarum accusationis exitum monstrat.</p>
<p>
<milestone unit="par" n="54"/> <hi rend="bold">De aduersariis et inimicis.</hi> Si aduersariorum locum et inimicorum partili uolueris ratione colligere, per diem a Marte ad Mercurium computabis, per  noctem uero a Mercurio rursus ad Martem, et tantumdem ab horoscopo, et in quocumque signo nouissima pars uenerit, <supplied>hoc tibi signum</supplied> ex natura sua et ex stellarum testimoniis monstrat inimicos.</p>
<p>
<milestone unit="par" n="55"/> <hi rend="bold">De amicis.</hi> Si amicorum locum partili uolueris ratione colligere, per diem quidem a Ioue ad Mercurium computabis, per noctem uero a Mercurio ad Iouem, et tantumdem ab horoscopo; in quocumque itaque signo pars ultima uenerit, hoc tibi signum ex natura sua et ex stellarum testimoniis amicos uerissima ratione monstrabit.</p>
<p>
<milestone unit="par" n="56"/> <hi rend="bold">Gloriae:</hi> nocte a Venere ad Iouem, die contra. Nemesis nocte a Fortuna ad Lunam; potestatis nocte a Saturno ad Solem; basis nocte a Fortuna ad Genium. Si uero Venus XXX partes excesserit, siue in nocte siue in die, <unclear/> inter contra inter d. contra diu contra.</p>
<p>
<milestone unit="par" n="57"/><hi rend="bold"> De seruis.</hi> Si seruorum locum partili uolueris ratione colligere, a Mercurio semper computabis ad Lunam, et tantumdem ab horoscopo, et in quocumque signo ultima pars uenerit, hoc tibi signum pro natura sua et pro stellarum testimoniis seruitia demonstrat.</p>
<p>
<milestone unit="par" n="58"/> <hi rend="bold">De sepultura.</hi> Si sepulturae <supplied><gap/></supplied> exitium monstrat.</p></div>

<div type="cap" n="33"><head>XXXIII.</head>
<p><milestone unit="par" n="1"/> Coepimus tibi, Mauorti decus nostrum, omnia secreta matheseos uerissimis definitionum sententiis intimare, sed plenissimum tibi horum omnium tractatum liber septimus monstrat, ut omnia sine aliqua difficultate facillimis ac uerissimis possis inquisitionibus inuenire. Sed ad complementum huius libri illud addetur, ut demonstrem tibi, quae stella cum domina temporum fuerit, et sibi ceterisque stellis totam X annorum ac IX mensium diuiserit substantiam, quid et qua ratione decernat. Quatenus autem inueniatur temporum dominus, quem Graeci chronocratorem uocant, in libro institutionis manifesta ratione monstrauimus; quam rem diligenter inquire, ut possis periculorum ordines et exitus inuenire.</p>
<p>
<milestone unit="par" n="2"/> Si Saturnus temporum dominus fuerit effectus, sibi ex omni tempore sicut in libro institutionis diximus, XXX uendicat menses. Respice itaque quatenus sit in genitura positus, et an sit diurna genitura an uero nocturna, et an geniturae cardines teneat, et quid ex signi natura uel ex loci potestate decernat. Quae cum omnia diligenti ratione collegeris, tunc inuenies quid faciat cum dominus temporum fuerit. 3. Si enim in genitura pericula ab ipso decreta fuerint, tunc exequitur quicquid ante decreuerat. Si orbitatem in genitura decernat, tunc miseram filiorum sobolem crudeli potestate persequitur. Si uiduitatem decreuerit, tunc matrimonium aut morte aut dissensione dissociat. Si accusationes decreuerit, tunc inimicorum suscitat turbas. Si aegritudines decreuerit, tunc uitium miserae calamitatis infligit. Si damna decreuerit, tunc patrimonium uariis lacerationibus quatit. Si uero bene fuerit collocatus, et prosperum aliquid in genitura decernat, condicionis suae secutus potestatem, tunc reddit quicquid ante promiserat, praesertim si geniturae dominum bene collocatum habeat, et sit diurna genitura.</p>
<p>
<milestone unit="par" n="4"/> Si Saturnus temporum dominus fuerit effectus, Ioui ex tempore suo XII menses deputat. Si itaque male sit in genitura <del>a</del> Saturnus positus, et per ipsum aut periculum aut aegritudo aut damnum aut infortunium decretum fuerit, tunc omnes periculorum minae salutaris dei potestabibus mitigantur. Si uero bene constitutus in genitura Ioui decreuerit tempora, maximae felicitatis incrementa largitur, praesertim si fuerit diurna genitura, et in bonis signis uel in bonis partibus positus Ioui trigonica radiatione iungatur.</p>
<p>
<milestone unit="par" n="5"/> Si Saturnus temporum dominus effectus Marti deputauerit tempora, deputat quidem ex decennio suo menses XV. Sed cum Mars deputatum sibi a Saturno tempus acceperit, omni malitia sopita laeti decernit temporis gaudium; inuicem se enim ex contrariis potestatibus mitigant.</p>
<p>
<milestone unit="par" n="6"/> Si Saturnus temporum dominus fuerit effectus, ex decennio suo deputat Soli menses XIX. Cum itaque Sol deputatum sibi a Saturno tempus acceperit, causas concitat et iurgiorum contentiosa certamina. Sed ipsae causae ex maxima parte de domorum aut fundamentorum proprietatibus inferuntur, praesertim si sit nocturna genitura. Sed et patri periculum decernit et iacturam dignitatis facit.</p>
<p>
<milestone unit="par" n="7"/> Si Saturnus temporum domines fuerit effectus, ex decennio suo deputat Veneri menses VIII. Cum itaque Venus deputatum sibi a Saturno tempus acceperit, gratum tempus <supplied>faciet et</supplied> ab omni infortunio separatum, <del>a</del>ut praecedentis infortunii quod alterius stellae malitia perpetrarat, discrimen salutari remedio corrigatur. Quod si ipse decreuerit nuptias, uidua tunc uxor nuptiali uinculo copulatur.</p>
<p>
<milestone unit="par" n="8"/> Si Saturnus temporum dominus fuerit effectus, ex decennio suo Mercurio XX deputat menses. Cum itaque Mercurius deputatum sibi a Saturno tempus acceperit, ueterum causarum sopitas excitat simultates, et latentia contentionum iurgia rediuiuis rursus actionibus faciet inferri.</p>
<p>
<milestone unit="par" n="9"/> Si Saturnus temporum dominus fuerit effectus, ex decennio suo Lunae XXV deputat menses. Cum itaque Luna deputatum sibi a Saturno tempus acceperit, ex uitiosis humoribus aegritudines concitabit, aut ex aqua maximum periculi discrimen impingit, aut nouarum litium faciet denuntiatione turbari, ut omne hoc tempus uaria pericula et uarias sollicitudines semper indicat. Sed haec si fuerit Luna plena luminibus; si minuta et in genitura Saturni radiatione pulsata, cum miseris calamitatibus mortis decernit incommoda.</p></div>


<div type="cap" n="34"><head>XXXIV. IVPPITER</head>
<p><milestone unit="par" n="1"/> Cum ad Iouem ordo temporum uenerit, etiam ipsi anni X et menses IX deferentur. Sed hoc omne tempus etiam ab ipso simili ratione diuiditur. Inspiciendus est itaque etiam ipse cum dominus fuerit, quatenus sit in genitura positus, et in quibus sit signis et in quibus partibus collocatus, et an sit in primis an uero in secundis cardinibus constitutus, et an in secundis geniturae <supplied>locis</supplied> an uero in pigris atque deiectis, et an sit diurna genitura, an uero nocturna. <milestone unit="par" n="2"/> Ex his enim omnibus cum dominus temporum fuerit, decretorum eius efficacias inuenimus. Quicquid enim in genitura a Ioue decretum fuerit, cum dominium temporum nactus fuerit reddit. Sed hoc et in ceteris omnibus stellis seruare debebis. Quicquid enim de Saturno et de Ioue diximus, hoc et in ceteris stellis simili debes ratione colligere. Omnes enim stellae quicquid in genitura decreuerint, siue sint prospera siue mala, cum temporum dominium nactae fuerint exequentur.</p>
<p>
<milestone unit="par" n="3"/> Cum Ioui X anni et IX menses delati fuerint, ipse sibi primus ex omni hoc tempore XII uindicat menses. In his itaque XII mensibus, quos sibi ipse Iuppiter deputauit, felicitates, gloriam, laetitias pro geniturae mensura decernit, praesertim si ipse geniturae dominus fuerit. Tunc cuicumque geniturae aut nuptiae aut filii decreti fuerint, si tempus aetatis admiserit, etiam cum dominus temporum fuerit, <del>et</del> maxima ratione perficiet, glorias etiam et honores et augmenta patrimonii largitur, sicut diximus, pro mensura geniturae.</p>
<p>
<milestone unit="par" n="4"/> Si Iuppiter temporum dominus fuerit effectus, ex decennio suo deputat Saturno XXX menses. Cum itaque Saturnus deputatum sibi a Ioue tempus acceperit, pigra homines conuersatione faciet semper hebetari, ut in omnibus actibus pigro frigoris torpore deficiant; sed haec si sit nocturna genitura, et si non sit Saturnus bene in genitura positus.</p>
<p>
<milestone unit="par" n="5"/> Si Iuppiter temporum dominus fuerit effectus, ex decennio suo XV menses deputat Marti. Cum itaque Mars deputatum sibi a Ioue tempus acceperit, omnem uitae ac negotiorum ordinem mutat, et quicquid praecedenti negotiorum dispositione tractatur ad alterius uitae ordinem transferetur, ut hoc tempore instituta prioris officii deserantur; aut certe uariis discriminibus nocebit.</p>
<p>
<milestone unit="par" n="6"/> Si luppiter temporum dominus fuerit effectus, ex decennio suo Soli XIX deputat menses. Cum itaque Sol deputatum sibi a Ioue tempus acceperit, omnia faciet uitae secreta publicari, et omnes actus uaria ratione conuertit, et animum per diuersa sollicitudinum genera uariis cogitationibus ducit. Dissipat etiam quicquid fuerit ante compositum, ut turbatis omnibus atque confusis animus per diuersa genera sollicitudinum diuidatur; sed haec in diurna genitura minuuntur, in nocturne rursus <supplied><gap/></supplied></p>
<p>
<milestone unit="par" n="7"/> Si Iuppiter temporum dominus fuerit effectus, ex decennio suo Veneri VIII deputat menses. Cum itaque Venus deputatum sibi a Ioue tempus acceperit, in nocturna quidem genitura, si sit domina geniturae, aut si Iuppiter dominus sit, nuptias facit et prospera decernit tempora, felicitatis etiam commoda. In diurna uero genitura mediocres sed assiduas amoris indicit illecebras, praesertim si Venerem loci uel signi natura commouerit.</p>
<p>
<milestone unit="par" n="8"/> Si Iuppiter temporum dominus fuerit effectus, ex decennio suo Mercurio XX deputat menses. Cum itaque Mercurius deputatum sibi a Ioue tempus acceperit, decernit actus ex quibus maxima lucrorum commoda conferantur, et plurimarum ac magnarum amicitiarum praesidia largitur, et omnibus officiis augmenta prosperae promotionis assignat, ut ex omnibus rationibus et ex omnibus actibus prospera et lucrorum et felicitatis commoda conferantur.</p>
<p>
<milestone unit="par" n="9"/> Si Iuppiter temporum dominus fuerit effectus, ex decennio suo Lunae XXV deputat menses. Cum itaque Luna deputatum sibi a Ioue tempus acceperit, tranquillae serenitatis quietem et maxima felicitatis incrementa decernit, pro geniturae scilicet substantia. Tunc enim praecedentium infortuniorum dolor uariis solaciorum generibus mitigatur, tunc egestatis angustiae relaxantur, tunc aegritudinum uitia sanitas constringit, tunc periculorum metus prosperis praesidiis opprimuntur, tunc in omnibus certaminibus et causis pro ipsis sententiae proferentur, tunc dolor frangitur, tunc sollicitudo mutatur, ut, praecedentium infortuniorum squalore deterso, purum ac mundum felicitatis tempus accedat, praesertim si Lunam plenum luminibus in genitura Iuppiter prospera radiatione respiciat.</p></div>


<div type="cap" n="35"><head>XXXV. MARS</head>
<p><milestone unit="par" n="1"/> Cum ad Martem dominium decenni uuenerit, id est X annorum et IX mensium, omne hoc tempus etiam ab ipso iisdem rationibus diuiditur. Sed <supplied>in</supplied> hoc sicut <supplied>in</supplied> Saturno et Ioue omnia simili ratione debes inspicere, signum, partem, condicionem, locum, testimonia, ut omnia possis manifestis inquisitionibus inuenire. Cum itaque Mars temporum dominus fuerit effectus, ex decennio suo sibi XV menses retinet. In his XV mensibus actus quidem maximos pro geniturae substantia cum potiori turbatione decernit, ut in ipsis
actibus qualescumque sint uarium periculorum discrimen oriatur, praesertim si geniturae fuerit dominus, et si sit diurna genitura.</p>
<p>
<milestone unit="par" n="2"/> Si Mars temporum dominus fuerit effectus, ex decennio suo Saturno XXX deputat menses. Cum itaque Saturnus deputatum sibi a Marte tempus acceperit, omnibus conuersationibus pigrum tarditatis pondus imponit, ut omnia negotia tarditate semper hebetentur, et facit inefficax tempus, sordidum, squalidum, et ab omnibus actibus separatum.</p>
<p>
<milestone unit="par" n="3"/> Si Mars temporum dominus fuerit effectus, ex decennio suo Ioui XII deputat menses. Cum itaque Iuppiter deputatum sibi a Marte tempus acceperit, omnia decernit commoda prosperitatis, et negotia prospero compleri faciet semper euentu. Lucra etiam et omnia negotiorum officia largitur, et reddit laborantibus requiem, aegris salutem, sollicitis securitatem, errantibus reditum, litigantibus finem, in angustia constitutis abundantiam.</p>
<p>
<milestone unit="par" n="4"/> Si Mars temporum dominus fuerit effectus, ex decennio suo Soli XIX deputat menses. Cum itaque Sol deputatum sibi a Marte tempus acceperit, maxima periculorum discrimina ex assidua calamitate decernit, et omnem ordinem uitae misera semper mutatione conturbat, et turbas excitat seditionesque concinnat, et oculorum dolores cum maxima aegritudinis continuatione decernit. Vitam etiam omnem maximis periculis et maximis damnorum incursionibus concutit, et erunt ineuitabilia pericula, nisi omnibus bonum Iouis testimonium <del>p</del>r<del>a</del>estiterit.</p>
<p>
<milestone unit="par" n="5"/> Si Mars temporum dominus fuerit effectus, ex decennio suo Veneri VIII deputat menses. Cum itaque Venus deputatum sibi a Marte tempus acceperit, facit quidem prosperum tempus, et ab omni periculorum discrimine separatum, sed ex multarum mulierum coitu latens ipsis mensibus infamia semper infertur. Quod si in genitura quadrati sibi fuerint, adulteria tunc faciunt perpetrari, sed hoc facinus cum testimonio Iouis celant, cum Mercurius et Sol publicant, cum misero uitae discrimine.</p>
<p>
<milestone unit="par" n="6"/> Si Mars temporum dominus fuerit effectus, ex decennio suo Mercurio XX deputat menses. Cum itaque Mercurius deputatum sibi a Marte tempus acceperit, ex scripturis quibusdam pericula faciet concitari, aut ex furto miserum damnum semper infligit, sed inimicos frequentibus rationibus faciet dissipari. Quod si in genitura quadrati uel diametri sibi tunc fuerint, maleficiorum uel adulterae pecuniae crimen indicunt, praesertim si Mercurius in finibus Saturni uel in domo fuerit inuentus.</p>
<p>
<milestone unit="par" n="7"/> Si Mars temporum dominus fuerit effectus, ex decennio suo Lunae XXV deputat menses. Cum itaque Luna deputatum sibi a Marte tempus acceperit, maxima periculorum discrimina faciet semper inferri, praesertim si Luna fuerit plena luminibus. Tunc enim periculosa decernuntur temporum spatia, tunc fugae, tunc exilia, tunc misera periculorum discrimina concitantur, tunc homines custodia aut publicus carcer accipiunt, tunc incendia tunc febres tunc graue damnum cum misera patrimonii laceratione decernitur, tunc grauium aegritudinum casus semper affertur. Quod si in genitura sine testimonio Iouis quadrati uel diametri fuerint, tunc sine dubitatione aut cruentam aut flebilem aut repentinam mortem faciunt. <milestone unit="par" n="8"/> Quod si in genitura Saturnus cum Luna fuerit inuentus, et Luna a Marte deputatum sibi tempus acceperit, etiam tunc mortis acerbae ex praecedentibus periculis inferentur exitia; quae pericula <supplied>pro</supplied> signorum uarietatibus sortiuntur euentum.</p></div>


<div type="cap" n="36"><head>XXXVI. SOL</head>
<p><milestone unit="par" n="1"/> Si Sol dominus temporum fuerit, id est cum ei X annorum et IX mensium fuerit assignatum tempus, omnia etiam in ipso quae in ceteris diximus, simili debes ratione perspicere, mixturas, temperationes, signum, locum, partes, ut ex horum omnium comparatione totum decretorum ordinam inuenias. Sed et ab ipso omne hoc tempus simillimis rationibus diuidetur. Cum itaque Sol dominus temporum fuerit effectus, ex decennio suo XIX menses sibi detinet. In his itaque XIX mensibus nihil ab eo prosperum, sed omnia infortuniorum genera sperare debemus. Sed haec omnia in diurna genitura ex parte aliqua mitigantur, sed et ex Iouis testimonio sopiuntur, Saturni uero et Martis eriguntur, praesertim si in genitura male fuerit collocatus.</p>
<p>
<milestone unit="par" n="2"/> Si Sol temporum dominus fuerit effectus, ex decennio suo Saturno XXX deputat menses. Cum itaque Saturnus deputatum sibi a Sole tempus acceperit, in nocturna quidem genitura pestiferum ac mortiferum minatur exitium; in diurna uero genitura maximae felicitatis incrementa decernit, pro geniturae substantia, praesertim si bene in decreto fuerit collocatus.</p>
<p>
<milestone unit="par" n="3"/> Si Sol temporum dominus fuerit effectus, ex decennio suo Ioui deputat XII menses. Cum itaque Iuppiter deputatum sibi a Sole tempus acceperit, tranquillae felicitatis commoda cum maxima uitae laetitia decernit, ut malorum omnium uestigio deterso prosperum eum omne felicitatis tempus accipiat. Tunc relaxantur damna, tunc sanitas redditur, tunc ex praecedentibus discriminibus liberantur.</p>
<p>
<milestone unit="par" n="4"/> Si Sol temporum dominus fuerit effectus, ex decennio suo Marti menses XV deputat. Cum itaque Mars deputatum sibi a Sole tempus acceperit, siue in diurna siue in nocturna genitura, patrimonio miseris lacerationibus dissipato, extremae paupertatis indicit angustias, sed et crebras causarum conflictationes excogitat, oculorum etiam crebros dolores efficiet, et graue periculi discrimen indicit, et assidua damnorum continuatione concutiet. </p>
<p>
<milestone unit="par" n="5"/> Si Sol dominus temporum fuerit effectus, ex decennio suo deputat Veneri VIII menses. Cum itaque Venus deputatum sibi a Sole tempus acceperit, in omnibus quidem negotiis prosperum decernit euentum, sed uxoris animos cum quadam malitiae dissensione semper perflammat, ut uxoris latens animus tunc se et prodat et detegat; aut si tunc uxor non fuerit, a muliere discrimen indicitur, et propter hoc publicas causas et forenses simultates exagitat, et turbis sed mediocribus excitatis.</p>
<p>
<milestone unit="par" n="6"/> Si Sol temporum dominus fuerit effectus, ex decennio suo deputat Mercurio XX menses. Cum itaque Mercurius deputatum sibi a Sole tempus acceperit, negotia, crebros actus et assidua decernit lucrorum commoda, sed ipsa lucra cum maximis laboribus et cum maximis periculis deferuntur.</p>
<p>
<milestone unit="par" n="7"/> Si Sol temporum dominus fuerit effectus, ex decennio suo XXV menses deputat Lunae. Cum itaque Luna deputatum sibi a Sole tempus acceperit, omnem uitam hominis <supplied>in</supplied>stabili semper uarietate conturbat, ut quicquid ipso tempore collatum fuerit, rursus postenoribus rationibus auferatur, et erit ipsum tempus ex uaria inaequabilitate mutabile, ut angustiae repentinis diuitiis releuentur, et diuitias rursus paupertatis angustiae subsequantur.</p></div>


<div type="cap" n="37"><head>XXXVII. VENVS</head>
<p><milestone unit="par" n="1"/> Veneri quoque X annorum et IX mensium spatia deferentur. Cum itaque Venus domina temporum fuerit, omnia et in ipsa pari debes ratione perspicere, quae in ceteris obseruanda esse monstrauimus. Ex omni itaque hoc tempore ipsa sibi VIII tantum uindicat menses. Hoc itaque omni tempore coniug<del>al</del>is affectum maxima releuat gratia uenustatis, sed et laetitiam maxima cum securitate decernit, praesertim si geniturae fuerit domina.</p>
<p>
<milestone unit="par" n="2"/> Si Venus temporum domina fuerit effecta, ex decennio suo Saturno XXX deputat menses. Cum itaque Saturnus deputatum sibi a Venere tempus acceperit, aut <supplied><gap/></supplied> cum muliere graues dissensionis indignationes exagitat. Tunc enim ab uxore aut morte aut simultatibus separantur.</p>
<p>
<milestone unit="par" n="3"/> Si Venus temporum domina fuerit effecta, ex decennio suo Ioui XII deputat menses. Cum itaque Iuppiter deputatum sibi a Venere tempus acceperit, bonum quidem tempus et laetum decernit, sed quasdam infamias cogitabit.</p>
<p>
<milestone unit="par" n="4"/> Si Venus temporum domina fuerit effecta, ex decennio suo Marti XV deputat menses. Cum itaque Mars deputatum sibi a Venere tempus acceperit, multa mala et frequentia dolorum decernit incommoda. Tunc enim animum uariis amorum illecebris semper exagitat, et propter amoris dura tormenta grauem animo dolorem semper imponit, ut propter haec errantis animi uitia etiam causarum discrimina frequenter accedant. Turbae etiam et pericula propter uxores pessimas aut ab uxoribus pessimis inferentur, aut adulterii crimen exurgit, aut amor impura cogitatione conceptus.</p>
<p>
<milestone unit="par" n="5"/> Si Venus temporum domina fuerit effecta, ex decennio suo Soli XIX deputat menses. Cum itaque Sol deputatum sibi a Venere tempus acceperit, facit ut suas fugiant semper uxores, et hoc cum periculo capitis et cum iactura patrimonii semper efficiunt. Si uero Iouis prosper radius accesserit, peregrinationis necessitatibus separantur.</p>
<p>
<milestone unit="par" n="6"/> Si Venus temporum domina fuerit effecta, ex decennio suo Mercurio XX deputat menses. Cum itaque Mercurius deputatum sibi a Venere tempus acceperit, omnia negotia prospero euentu compleri perficiet; frequentia etiam laetitiae gaudia decernit, lucra maxima conferri faciet et idonea subsidia facultatum.</p>
<p>
<milestone unit="par" n="7"/> Si Venus temporum domina fuerit effecta, ex decennio suo Lunae XXV deputat menses. Cum itaque Luna deputatum sibi a Venere tempus acceperit, stridorem animo zeli latentis indicit. Si uero Luna in genitura fuerit plena luminibus, et ei Venus deputauerit tempora, maximis <supplied>in</supplied> rebus nocebit, omnia infortuniorum concitans uitia.</p></div>

<div type="cap" n="38"><head>XXXVIII. MERCVRIVS </head>
<p><milestone unit="par" n="1"/> Mercurio quoque X annorum et IX mensium spatia deferentur; et in hoc itaque omnia sicut in ceteris stellis simili debemus ratione colligere. Cum itaque <supplied>Mercurius</supplied> temporum dominus fuerit, ex decennio suo XX sibi menses reseruat. Hoc itaque omni tempore, id est XX mensibus, omnia bona ex assiduis felicitatibus decernuntur, et facit ut omnes actus prospere sequatur euentus, praesertim si geniturae fuerit dominus et bene sit collocatus.</p>
<p>
<milestone unit="par" n="2"/> Si Mercurius temporum dominus fuerit effectus, ex decennio suo Saturno XXX deputat menses. Cum itaque Saturnus deputatum sibi a Mercurio tempus acceperit, domesticorum mortes ex assidua infortuniorum calamitate decernit, parentum, affinium, patronorum, et qui nobis prodesse consuerunt.</p>
<p>
<milestone unit="par" n="3"/> Si Mercurius temporum dominus fuerit effectus, ex decennio suo Ioui XII deputat menses. Cum itaque Iuppiter deputatum sibi a Mercurio tempus acceperit, tempus quidem quietum et ab omni negotiorum strepitu separatum decernit, sed in hac ipsa quiete maxima laudis commoda et gaudiorum laetitiam semper accommodat, filios etiam non habentibus si geniturae ratio permiserit, omni ratione decernit.</p>
<p>
<milestone unit="par" n="4"/> Si Mercurius temporum dominus fuerit effectus, ex decennio suo Marti XV deputat menses. Cum itaque Mars deputatum sibi Mercurio tempus acceperit, inimicos suscitat, accusationes infert, lites ex noua denuntiatione decernit; quas omnes bonum semper Iouis testimonium mitigat.</p>
<p>
<milestone unit="par" n="5"/> Si Mercurius temporum dominus fuerit effectus, ex decennio suo Soli XIX deputat menses. Cum itaque Sol deputatum sibi a Mercurio tempus acceperit, maxima patrimonii damna et maximas animo sollicitudines semper indicit.</p>
<p>
<milestone unit="par" n="6"/> Si Mercurius temporum dominus fuerit effectus, ex decennio suo Veneri VIII deputat menses. Cum itaque Venus deputatum sibi a Mercurio tempus acceperit, bona commoda ex assidua felicitate decernit, securitatem, omnia quietis commoda, lucra pro mensura geniturae.</p>
<p>
<milestone unit="par" n="7"/> Si Mercurius temporum dominus fuerit effectus, ex decennio suo Lunae XXV deputat menses. Cum itaque Luna deputatum sibi a Mercurio tempus acceperit, maximas aegritudines et maxima languorum uitia decernit; pro loci ac signi natura, ad uitiosi languoris incommoda frigidum mentis addet torporem sed haec Iuppiter bono semper testimonio mitagabit.</p></div>


<div type="cap" n="39"><head>XXXIX. LVNA</head>
<p><milestone unit="par" n="1"/> Lunae quoque X annorum et IX mensium spatia deferentur; et in hac itaque, sicut in omnibus ceteris stellis, omnia debes diligenti ratione tractare. Ex hoc itaque decennio Luna sibimet ipsa XXV menses reseruat. Hoc itaque tempore quo sibi Luna XXV mensium deputat spatia, si sit sic posita ut minuta luminibus ad Saturnum feratur uel plena ad Martem, omnifariam mortem decernit. Si uero plena luminibus et beniuolarum stellarum fuerit testimoniis adornata, cum maximis laboribus modica patrimonii incrementa decernit. Semper enim et Solis et Lunae tempora malos habent exitus, praesertim si eos maliuolae stellae minaci radiatione respiciant.</p>
<p>
<milestone unit="par" n="2"/> Si Luna temporum domina fuerit effecta, ex decennio suo Saturno XXX deputat menses. Cum itaque Saturnus deputatum sibi a Luna tempus acceperit, si minuta sit lumine, ex uitiosis humoribus aut ex aquis aut ex naufragiis misera periculorum decernit exitia, et miseras mortes. Si uero sit plena, facit quidem haec eadem, sed dat euadendi facultatem.</p>
<p>
<milestone unit="par" n="3"/> Si Luna temporum domina fuerit effecta, ex decennio suo Ioui XII deputat menses. Cum itaque Iuppiter deputatum sibi a Luna tempus acceperit, omnia bona cum laetitia et cum hilaritate decernit, praesertim si Luna fuerit plena luminibus: tunc pericula tunc metus tunc aegritudines sopiuntur, tunc pro mensura geniturae felicitates augmenta procedunt.</p>
<p>
<milestone unit="par" n="4"/> Si Luna temporum domina fuerit effecta, ex decennio suo Marti XV deputat menses. Cum itaque Mars deputatum sibi a Luna tempus acceperit, si sit plena luminibus, maximas turbationes et maximas seditiones decernit; et si in genitura sic sit <del>quadrata</del> posita ut quadrata uel diametra uideatur a Marte, cruentum ac flebile calamitatis decernit exitium.</p>
<p>
<milestone unit="par" n="5"/> Si Luna temporum domina fuerit effecta, ex decennio suo Soli XIX deputat menses. Cum itaque Sol deputatum sibi a Luna tempus acceperit, incendia exustiones aegritudines et flagrantium febrium miseros languores indicit. Sed haec omnia Iouis prosperum testimonium mitigat.</p>
<p>
<milestone unit="par" n="6"/> Si Luna temporum domina fuerit effecta, ex decennio suo Veneri VIII deputat menses. Cum itaque Venus deputatum sibi a Luna tempus acceperit, si fuerit diurna genitura, <supplied><gap/></supplied> stridore sterili decernit. Si uero fuerit nocturna, maxima lucrorum incrementa largitur, praesertim si fuerit Luna minuta luminibus.</p>
<p>
<milestone unit="par" n="7"/> Si Luna temporum domina fuerit effecta, ex decennio suo Mercurio XX deputat menses. Cum itaque Mercurius deputatum sibi a Luna tempus acceperit, frigidas aegritudines cum corporis debilitate decernit.</p></div>

<div type="cap" n="40"><head>XL.</head>
<p><milestone unit="par" n="1"/> His rationibus, Mauorti decus nostrum, temporum summa diuiditur. Sed nolo ut in tractatibus ex istis definitionibus abruptae sententiae proferantur. Frequenter enim si beniuola stella deputatum sibi tempus acceperit, si habuerit tunc secum maliuolam temporalem, <supplied><gap/></supplied> tunc quadrata uel diametra radiatione respiciat, bonitatis suae decretum ex maliuolae stellae potestate dimittit. <milestone unit="par" n="2"/> Hoc idem et in maliuola stella simili ratione reperies. Nam si deputatum sibi maliuola stella tempus acceperit, et eam tunc beniuola temporalis aut pariter posita aut prospera radiatione composita mitigauerit, omne decretum infortuniorum beniuolae stellae salutari praesidio mitigatur.</p>
<p>
<milestone unit="par" n="3"/> Intimata tibi itaque est sic ut intelligatur, <hi rend="italic">Perfecti Operis</hi> disciplina, nec est adhuc aliquid quod requiratur. Omnia enim quibus rudes animos instituere debemus, docili sermone enarrauimus. <del>qui</del> Nunc qui primis caerimoniis initiati ad ipsum secretorum limen accessimus, intento animo reliqua debemus audire, ne in fastidio auribus constitutis et ista respuentibus dicta, errantium tractatuum <unclear/> pereuntes sententias ingeramus.</p>
<p>
<milestone unit="par" n="4"/> Completo itaque sexto libro omne dicendi studium ad secreta libri septimi transferetur.</p></div>
</div>

<div type="lib" n="VII"><head>LIBER SEPTIMVS</head>
<div type="cap" n="1"><head>I.</head>
<p><milestone unit="par" n="1"/> Cum incognitis hominibus Orpheus sacrorum caerimonias <supplied>ostenderet</supplied>, nihil aliud ab his quos initiabat in primo uestibulo nisi iu<supplied>ri</supplied>siurandi necessitatem <del>et</del> cum terribili auctoritate religionis exegit, ne profanis auribus inuentae ac compositae religiones proderentur. Sed et <unclear/> Platonici meum perpetuum a se eum frequenter conuenit, nec secretarum disputationum ueneranda commenta imperitis aliquando intimari. Patiuntur enim haec omnia iacturam, cum perditis ac desperatis animis ingeruntur. <del>apud</del> Pythagoras etiam et noster Porphyrius religioso putant animum nostrum silentio consecrari.</p>
<p>
<milestone unit="par" n="2"/> Vnde et ego horum uirorum legem insecutus conuenio te iureiurando, Mauorti decus nostrum, per fabricatorem mundi deum, qui omnia necessitate perpetuitatis excol<supplied>u</supplied>it, qui Solem formauit et Lunam, qui omnium siderum cursus ordinesque disposuit, qui maris fluctus intra certos terrae terminos coartauit, qui ignem ad sempiternam substantiam diuinae perpetuitatis inflammat, qui terram in medio collocatam aequata moderatione sustentat, qui omnes homines, feras, alites et omnia animantium genera diuina artificii maiestate composuit, qui terram perennibus rigat fontibus, qui uentorum flatus cum quadam facit necessitatis modera-tione uariari, qui ad fabricationem omnium quattuor elementorum diuersitate composita, ex contrariis et repugnantibus cuncta perfecit, et ortum occasumque <unclear/> terrae motum omnium <supplied><gap/></supplied> per descensum ascensumque animae, per immortalem aeternae perpetuitatis ordinem, <milestone unit="par" n="3"/> ne haec ueneranda commenta profanis uel imperitis auribus intimentur, sed his quos animus incorruptus ad rectum uiuendi ordinem casto ac pudico praesidio mentis or<del>di</del>nauit, quorum illibata fides, quorum manus ab omni sunt facinorum scelere separatae, integris pudicis sobriis ac modestis, ut puro mentis splendore decoratis integra se scientia diuinationis insinuet. Accipe itaque omnia partili ratione collecta, et quia te iurisiurandi religione conuenimus, accipe quod tibi cum maxima animi trepidatione misimus.</p></div>

<div type="cap" n="2"><head>II. DE EXPOSITIS ET NON NVTRITIS</head>
<p><milestone unit="par" n="1"/> Quorumcumque horam beniuolae non uiderint stellae, et Luna eorum sit in aliquo cardine constituta, Marte et Saturno in VII. ab horoscopo loco, id est in occasu, constitutis, nati statim exponuntur a matribus. Sed et si horoscopus in his signis fuerit quae breuia habent tempora, et Mars in VII. loco ab horoscopo, id est in occasu, Luna autem minuta lumine ad Saturnum feratur aut ad Martem plena, natus infans similiter exponetur. <milestone unit="par" n="2"/> Sed et si dominus Fortunae, id est dominus eius signi <supplied>in</supplied> quo locus Fortunae fuerit inuentus, et dominus eius signi in quo pars horoscopi constituta est, radiis sint Solis absconsi, aut in his signis in quibus ante diximus fuerint constituti, Saturnus uero aut Mars in occasu geniturae sint constituti, natus infans exponetur. Sed et si Luna in horoscopo fuerit inuenta aut in occasu horoscopi, et Mars et Saturnus diametra sint radiatione coniuncti, aut si una maliuola in conceptionali Sole fueri<del>n</del>t inuenta<del>e</del>, is qui natus fuerit exponetur. 3. Sed et si Sol et Luna diametra se radiatione respiciant, aut si quadrati fuerint, ita tamen ut haec schemata in cardinibus faciant, et cum ambobus maliuolae sint stellae pariter constitutae, id est si Sol in horoscopo fuerit et Luna in occasu, aut Luna in horoscopo et Sol in occasu, et cum uno Mars et cum alio Saturnus fuerit, in ipso partu, angustiis constitutus, suffocatus extinguitur. Si uero superiores maliuolae stellae effectae Lunam minaci radiatione respiciant, et mater in ipso partu graue discrimen mortis incurrit.</p>
<p>
<milestone unit="par" n="4"/> Si Sol in horoscopo fuerit inuentus, et Luna plena luminibus in quocumque signo feratur ad Martem, Saturnus uero in aliquo sit cardine constitutus, is qui natus fuerit expositus interibit. Sed et si Luna cum Marte in quocumque cardine fuerit inuenta, et in contrario Sol cum Saturno fuerit constitutus, et omnibus testimonium Iouis desit, is qui natus fuerit aut exponetur aut statim cum matre pariter interibit. <milestone unit="par" n="5"/> Si Luna in quocumque cardine fuerit inuenta, et Mars eamdem de alio cardine diametra radiatione respiciat, aut cum ipsa in eadem parte fuerit inuentus, et Saturnus alium geniturae cardinem teneat, aut in anafora sit cardinis constitutus, is qui natus fuerit exponetur. Quodsi Iouis stella in quocumque cardine fuerit inuenta, et eam Mars de loco superiore respiciat, expositos aut inueniri faciet aut reuerti, praesertim si Martem Venus quacumque radiatione respiciat. <milestone unit="par" n="6"/> Si Sol cum Saturno in horoscopo fuerit inuentus, et Luna sit in MC. constituta, Mars uero in IMC. positus Lunam diametra radiatione respiciat, is qui natus fuerit exponetur. Sed et si Sole in horoscopo constituto et Luna in MC. Saturnus sit in occasu et Mars in IMC., is qui natus fuerit expositus statim peribit, aut et mater cum ipso pariter morietur. Sed et semper (quod et generaliter seruare conuenit) si Solem et Lunam in quibuscumque cardinibus constitutos ambos Mars et Saturnus diametra radiatione respiciant, aut unum de diametro alium de quadrato, aut exponentur nati, aut statim peribunt, aut cum ipsis matres misero perimuntur exitio. <milestone unit="par" n="7"/> Si Mars et Saturnus in aliquo cardine fuerint inuenti, aut uno eorum in cardine constituto alius sit in anafora positus aut in epicatafora, Luna uero ab uno ipsorum aut diametra aut quadrata radiatione pulsetur, aut pariter sit constituta, is qui sic natus fuerit exponetur. Si uero, his sic constitutis, beniuola stella coniunctionem Lunae uenientis exceperit, expositi ab aliis colligentur, et libertati redditi in filiorum loco nutrientur. <milestone unit="par" n="8"/> Si Luna in horoscopo fuerit inuenta, et Mars sit in XII. ab horoscopo loco, Saturnus uero in anafora horoscopi positus Solem quacumque radiatione respiciat, pecus intra uiscera matris artuatim concisum a medicis proferetur. Quodsi, sic his ordinatis, alienus a cardinibus Iuppiter fuerit, et mater in ipso partu constituta morietur. Si Luna sic fuerit constituta, ut maliuolam stellam in praecedenti signo habeat, aliam in sequenti, et sequens Lunam stella Solem quacumque radiatione respiciat, is qui natus fuerit aut exponetur aut statim ut natus fuerit interibit. <milestone unit="par" n="9"/> Si dominus geniturae, aut dominus signi in quo Fortunae locus fuerit inuentus, in XII. ab horoscopo aut in VI. loco fuerint inuenti, aut in II. ab horoscopo aut in VIII., nec eos aliqua beniuolarum stellarum prospera radiatione respiciat, nec dominus geniturae in suis sit finibus constitutus, is qui natus fuerit statim exponetur. Sed et si aliqua maliuola stella aut Lunam aut horoscopum uiderit, et omnes beniuolarum stellarum radii ab his alieni fuerint, expositi laniabuntur a canibus. <milestone unit="par" n="10"/> Si dominus geniturae in tropicis signis fuerit inuentus, et in his signis constitutus in pigris et deiectis locis positus, et eum Luna diametra radiatione respiciat, maliuolae uero stellae aut per quadratum aut per diametrum Lunae aequata partium societate iungantur, hi qui nati fuerint aut in mari aut in fluuio proiecti statim interibunt. Si uero beniuolae stellae testimonium commodarint <supplied>lunae</supplied> aut horoscopo, paucis diebus nutriti proicientur. <milestone unit="par" n="11"/> Cum Sol et Luna in quocumque signo XXX. signi possederint partem, is qui natus fuerit nulla habebit uitae tempora. Si uero Solem et Lunam in XXX. parte constitutos maliuolae stellae aut <supplied>de</supplied> quadrato aut <supplied>de</supplied> diametro respexerint, is qui natus fuerit, expositus, a canibus laceratus extinguitur. Sed et si Luna et Sol in XII. ab horoscopo loco constituti pariter fuerint inuenti, et beniuolae stellae nec hos nec horam prospera radiatione respexerint, is qui natus fuerit exponetur. Si uero maliuolae respexerint stellae, expositus consumetur a canibus. Si uero sic ut diximus in tropicis signis fuerint constituti sine testimonio beniuolarum stellarum, natus statim in aqua peribit. <milestone unit="par" n="12"/> Si in genitura neque Solem neque Lunam neque horoscopum neque Fortunae locum beniuolae stellae prospera radiatione respexerint, is qui natus fuerit exponetur. Si uero maliuolarum stellarum radius accesserit, expositus consumetur a canibus. Si nulla beniuolarum stellarum nec cum Sole et Luna neque in horoscopo neque in MC. neque in V. ab horoscopo loco neque in XI. neque in IX. neque in III. neque in VII. neque in IV. fuerit inuenta, sed in his locis solae sint stellae maliuolae constitutae, is qui natus fuerit exponetur. <milestone unit="par" n="13"/> Si in genitura beniuolae quidem radiis sint Solis absconsae, maliuolae uero stellae in matutino sint ortu, is qui natus fuerit exponetur. Sed et si Luna sic sit synodica ut omnem substantiam luminis perdat, nec eam aliqua beniuola stella prospera radiatione respiciat, is qui natus fuerit exponetur. Sed et si maliuola stella sic positam Lunam uiderit, aut mortui nascuntur aut nati lacerabuntur a canibus. <milestone unit="par" n="14"/> Si omnes stellae cum Sole et Luna in VI. aut in XII. ab horoscopo loco fuerint collocatae, is qui natus fuerit exponetur. Quodsi, ceteris stellis in his in quibus diximus locis positis, una beniuola stella in quocumque cardine fuerit inuenta, expositus ab alio collectus nutrietur. Sed ei haec ipsa beniuola stella ad uiuendum minora temporis sui spatia decernit. <milestone unit="par" n="15"/> Si Luna aequis partibus cum Marte iungatur in eodem signo posita, aut si in diametro constituti aequas partes teneant in <supplied>MC. et in</supplied> IMC., nec eos aliqua beniuola stella respiciat, Saturnus uero sic positam cum Marte Lunam qualibet ratione uideat, matres eorum in ipso partu constitutae moriuntur. Si uero aliqua beniuola stella sic cum Marte positam Lunam respiciat, conciso infante particulatim prolato mater ex mortis periculo liberatur. <milestone unit="par" n="16"/> Si Luna in occasu fuerit inuenta, et Mars aut cum ipsa in isdem partibus fuerit inuentus, aut in horoscopo partiliter constitutus, et sit diurna genitura, is qui natus fuerit exponetur. Sed et Iuppiter hos sic collocatos in alio cardine positus respexerit, aut si Venus hoc idem fecerit, exposito uitae praesidia per alium conferuntur, scilicet ut ab his collectus nutriatur. Sed et si Luna in anafora horoscopi fuerit, et eam Saturnus in VIII. ab horoscopo loco constitutus diametra radiatione respexerit, et Mars aut horam aut Lunam de quadrato respiciat, nec has omnes aliqua beniuola uiderit stella, is qui natus fuerit expositus statim peribit. <milestone unit="par" n="17"/> Si Luna in uno signo cum Marte et Saturno fuerit inuenta, ita ut inter ambos constituta medium teneat locum, et nulla eam beniuola stella uideat, si quidem sic sit in medio collocata, <supplied>ut</supplied> longe ab ea sint maliuolae stellae, nec ei uicina societate iungantur, is qui natus fuerit exponetur. Si uero ambae maliuolae stellae ita sint constitutae, ut uicinis Lunae lateribus adhaerescant, nec aliquid his beniuolarum stellarum testimonium accedat, is qui natus fuerit statim cum matre pariter interibit.</p>
<p>
<milestone unit="par" n="18"/> Si Sol in MC. fuerit inuentus, Luna uero in occasu, id est in VII. ab horoscopo loco, Saturnus <supplied>uero</supplied> et Mars ita sint positi ut unus Solis alter Lunae radiis adhaerescat, is qui natus fuerit exponetur. Si uero hos sic collocatos beniuolae stellae prospera radiatione respexerint, expositus ab alio collectus nutrietur. Si in anafora horoscopi Iuppiter fuerit inuentus, et Lunam a Marte diametra radiatione percussam ipse quacumque radiatione respiciat, expositi et nutriti laqueis seruilibus implicantur. Sed et si Sol in occasu fuerit inuentus, et Saturnus cum eo aut in horoscopo, Mars uero aut in anafora horoscopi aut in epicatafora, id est in VIII. ab horoscopo loco, et nulla beniuola stella aliquem cardinem teneat, is qui natus fuerit exponetur. <milestone unit="par" n="19"/> Si dominus eius signi in quo est horoscopus constitutus in anafora horoscopi fuerit inuentus, et dominus anaforae in XII. sit ab horoscopo loco constitutus, in diurna genitura cum Sole, in nocturna uero cum Luna, is qui natus fuerit exponetur. Sed et his sic ordinatis, id est in anafora et in XII. ab horoscopo loco sicut ante diximus, si Sol et Luna nulla sibi radiatione iungantur, is qui natus fuerit expositus statim peribit. <milestone unit="par" n="20"/> Si Luna in III. ab horoscopo loco fuerit inuenta, et Sol in XI. uel VI., domini uero eorum signorum in quibus Sol et Luna <supplied>fuerint</supplied> constituti in IX. ab horoscopo loco sint positi, is qui natus fuerit exponetur. Si Sol et Luna in occasu fuerint inuenti, id est in VII. ab horoscopo loco constituti, Mars uero et Saturnus in VIII., domini uero utriusque signi in VI. sint ab horoscopo loco positi, is qui natus fuerit expositus a canibus lacerabitur. Si dominus eius signi in quo est horoscopus constitutus in MC. uel IMC. fuerit inuentus, et in horoscopo sit maliuola stella constituta, nec alicuius beniuolae stellae radius ad horoscopi partes accedat, is qui natus fuerit exponetur, et a canibus lacerabitur.</p>
<p>
<milestone unit="par" n="21"/> Si datoris uitae signum sit hoc quod est in anafora horoscopi constitutum uel in VI. ab horoscopo loco, ipse uero dator uitae cum maliuola stella pariter sit in MC. uel IMC. constitutus, is qui natus fuerit statim lacerabitur a canibus. Sed et si dator uitae dominus sit eius signi in quo est anafora constituta, ipse uero dator uitae in VI. sit ab horoscopo loco constitutus, is qui natus fuerit non nutrietur. Si dator uitae in IMC. fuerit inuentus, et dominus ipsius signi in anafora horoscopi aut in VI. ab horoscopo loco fuerit inuentus, nec aliqua beniuola stella in quocumque cardine fuerit inuenta, is qui natus fuerit non nutrietur. <milestone unit="par" n="22"/> Si Luna et Sol sic fuerint collocati ut neque se neque horoscopum uideant, is qui natus fuerit non nutrietur. Sed illud generaliter sciendum est quod si qui omnes stellas in anafora horoscopi habuerint, uel in VI. ab horoscopo loco uel in VIII. uel in XII., aut exponetur aut non nutrietur.</p>
<p>
<milestone unit="par" n="23"/> Si uero una stella quaecumque, aut certe Sol per diem aut Luna per noctem, aut in cardine fuerit aut in V. ab horoscopo loco, ceteris sicut diximus constitutis, nutrietur is qui natus fuerit, sed erit oligochronius et infelix. Sed et si Mars et Saturnus pariter sint in anafora horoscopi constituti, nec Sol nec Luna in domibus eorum reperiantur, is qui natus fuerit exponetur. <milestone unit="par" n="24"/> Si dominus eius signi in quo locus Fortunae fuerit inuentus, aut in anafora sit horoscopi, aut in VI. sit ab horoscopo loco, locus uero Fortunae sit in MC., nec aliqua beniuola stella in cardinibus geniturae reperiatur, is qui natus fuerit non nutrietur. Sed et si locus Fortunae in IMC. fuerit inuentus, et maliuolae stellae hunc eumdem locum partili radiatione possederint, dominus uero ipsius signi aut in anafora horoscopi aut radiis <supplied>sit</supplied> Solis absconsus, is qui natus fuerit non nutrietur. <milestone unit="par" n="25"/> Sed si in VII. ab horoscopo loco Fortunae locus fuerit inuentus, dominus uero ipsius signi aut in ipso signo sit, aut in MC. radiis Solis absconsus, is qui natus fuerit non nutrietur. <milestone unit="par" n="26"/> Sed et <supplied>si</supplied> in quocumque signo locus Fortunae fuerit inuentus, dominus uero ipsius signi aut in anafora horoscopi aut in VI ab horoscopo loco positus locum Fortunae non uideat, is qui natus fuerit non nutrietur. Sed et si in anafora horoscopi locus Fortunae fuerit inuentus, dominus uero ipsius signi in MC. radiis Solis absconsus, is qui natus fuerit non nutrietur.</p></div>

<div type="cap" n="3"><head>III.</head>
<p><milestone unit="par" n="1"/> <hi rend="bold">De gemino partu.</hi> Si Iuppiter et Mercurius pariter positi in horoscopo partiliter sint constituti, horoscopus autem ipse in duplici sit signo, Luna etiam in quocumque cardine constituta <del>signo</del> fuerit, Sol uero in eo signo in quo est aliam sibi stellam habeat applicatam, aut gemina est genitura, aut qui sic natus fuerit geminos habebit filios. <milestone unit="par" n="2"/> Illud sane obseruandum est, ne quem horum maliuola stella superior effecta respiciat. Nam si unum eorum respexerit, de geminis quicumque prior conceptus fuerit, aut in partu morietur, aut ante tempus eicietur. Sed et si non fuerit Luna in cardinibus inuenta nec in duplici signo, Iuppiter uero et Mercurius, sicut ante diximus, in duplici signo constituti in horoscopo sint partiliter inuenti, Luna uero sit cum aliqua stella coniuncta, aut Sol, gemini nascentur. <milestone unit="par" n="3"/> Si Luna aut cum Mercurio aut cum Ioue fuerit inuenta, et Sol aliam stellam sibi habeat applicatam, aut in duplicibus signis constituti inuicem se quacumque radiatione respiciant, sed et si horoscopus in duplici signo fuerit inuentus, et habeat <del>horoscopus</del> quamcumque sibi stellam pariter applicatam, gemini nascentur. <milestone unit="par" n="4"/> Sed et si Luna in Iouis aut Mercurii signis fuerit inuenta, Iuppiter uero et Mercurius sint in horoscopo constituti aut in octauo ab horoscopo <supplied>loco</supplied>, gemini nascentur. Si Luna in duplici signo fuerit inuenta, et Sol in cardine constitutus II. a Luna possideat signum, aut certe duplex cum Mercurio aut cum Ioue positus signum teneat, gemini nascentur aut filios geminos habebunt. <milestone unit="par" n="5"/> Sed utrumnam masculini generis an feminini nascentur, hac ratione colligimus. Si enim, Sole et Luna et horoscopo in masculinis signis constitutis, masculinarum stellarum testimonia accesserint, id est Iouis, Saturni et Martis, masculini nascentur. Si uero Venus sola hoc idem fecerit, in feminino signo constituta, Sole et Luna et horoscopo in femininis signis constitutis, gemini feminini generis <supplied><gap/></supplied> et femininis stellis, Soli et Lunae et horoscopo hac qua diximus ratione iungantur, diuersi sexus gemini procreantur. <milestone unit="par" n="6"/> Si Mars et Saturnus in domibus suis constituti Solem et Lunam et horoscopum uiderint, nec his beniuolarum stellarum radius accedat, aut eicientur immaturi, aut nati statim peribunt. Si uero, sic his omnibus sicut diximus constitutis, hac ratione et beniuolarum et maliuolarum radius accedat, quicumque prior de geminis exierit interibit. <milestone unit="par" n="7"/> Si Luna in aliquo cardine fuerit inuenta, in fecundo scilicet signo, et cum ea beniuola stella sit pariter constituta, horoscopus autem in duplici signo sit aut in fecundo aut cum Ioue aut cum Mercurio, aut tres aut quinque nascentur. Si dominus eius signi in quo partiliter locus filiorum inuenitur, in duplici signo fuerit inuentus, V. uero ab horoscopo locus in duplici <supplied>sit</supplied> signo constitutus, et Lunam in duplici signo constitutam Iuppiter aut Mercurius quacumque radiatione respiciant, aut si cum ea fuerint inuenti, gemini nascentur.</p></div>

<div type="cap" n="4"><head>IV.</head>
<p><milestone unit="par" n="1"/> <hi rend="bold">De seruili genitura.</hi> Si Lunam per diametrum Mars Saturnusue respiciant, aut unus per diametrum respiciat, alius se quadrata radiatione Lunae coniungat, seruus nascetur, praesertim si Luna in IMC. aut in occasu fuerit inuenta. Si uero hos sic positos Iuppiter prospera radiatione respiciat, libertatis praemia consequetur. <milestone unit="par" n="2"/> Si Sol et Mercurius in MC. pariter fuerint constituti, et Lunam maliuola stella diametra radiatione respiciat, constituta in cacodaemone, qui natus fuerit mulieri supponetur ancillae. Si uero Iuppiter quos diximus prospera radiatione respiciat, ingenuae mulieri supponetur. Si locus Fortunae in maliuolae stellae signo partiliter fuerit inuentus, et in hoc signo Mars fuerit inuentus, seruilis erit ista genitura. <milestone unit="par" n="3"/> Quodsi Mars, in matutino ortu, in supra dicto loco cum Saturno fuerit inuentus, infelix erit seruus. Quodsi Mars in eo loco quo diximus <supplied>cum</supplied> beniuola<del>e</del> stella<del>e</del> fuerit inuentus, felices seruos efficiet. Sed et si locus Fortunae partiliter in Leone aut in Libra aut in Sagittario aut in Aquario aut in Geminis fuerit inuentus, et Mars in iisdem signis fuerit partiliter constitutus, seruos efficiet. <milestone unit="par" n="4"/> Quodsi dominus signi cum Marte constitutus in eodem signo fuerit inuentus, aut alia beniuola stella, in seruili statu constituti libertatis praesidia consequentur. <milestone unit="par" n="5"/> Si Sol et Luna in cardinibus fuerint inuenti, et Mars aut Saturnus aut cum ipsis in cardinibus sint constituti, aut hos ex aliis cardinibus respiciant, nulla ex beniuolis stellis in cardinibus constituta, seruus nascetur. Sed et si Luna in IMC. uel in occasu fuerit inuenta, et eam de dextro quadrato Saturnus respexerit, aut Mars ex eodem quadrato aut de diametro hos eosdem uideat <del>aut certe de quadrato</del>, seruos efficient. <milestone unit="par" n="6"/> Sed et si Marti coniunctam Lunam partiliter Saturnus respiciat, Luna scilicet generaliter in cardine constituta, seruos efficiet; sed si istam coniunctionem nulla beniuola stella uiderit, faciet seruos laboriosos et miseros. <milestone unit="par" n="7"/> Si Lunam Mars et Saturnus <del>de</del> diametra radiatione respiciant, nec aliqua beniuola stella Lunam uiderit, nec in eodem signo beniuolae stellae se Luna coniungat, seruos efficiet, et qui a parentibus suis alienentur. <supplied>Sed</supplied> et si <supplied>sit</supplied> Luna in IMC., Mars uero Lunam quacumque radiatione respiciat, seruos efficiet. <milestone unit="par" n="8"/> Si Sol et Luna in XII. ab horoscopo loco fuerint inuenti, aut in VI., et his Saturnus quolibet genere testimonium commodet, nec Solem et Lunam beniuolae stellae respiciant, seruos efficiunt. Sed et si Luna in IMC. fuerit inuenta, et cum ea Saturnus, Mars uero eos aut <del>de</del> quadrata aut <del>de</del> diametra radiatione respiciat, seruos efficient. <milestone unit="par" n="9"/> Sed et si Sol in XII. loco ab horoscopo fuerit inuentus, et Luna in anafora horoscopi, et nulla sit beniuola stella in cardinibus constituta, serui simili ratione nascuntur. Sed et si Sol in XII. ab horoscopo loco fuerit inuentus, et Luna in VIII., nec eos beniuola stella prospera radiatione respiciat, seruos efficient. <milestone unit="par" n="10"/> Si, in nocturna genitura, Luna quidem in MC. fuerit inuenta, Sol uero sit in VI. loco ab horoscopo constitutus, domini uero signorum amborum, id est eius in quo Luna est et eius in quo Sol est, in VIII. ab horoscopo loco sint constituti, seruos efficient. <milestone unit="par" n="11"/> Quod si domini eorum signorum in quibus sunt constituti <del>domini signorum</del> Sol<del>is</del> et Luna<del>e</del>, aut in horoscopo aut in MC. fuerint partiliter constituti, sic ceteris stellis constitutis sicut ante diximus, seruus quidem nascetur, sed in prima aetate constitutus libertatis praemia consequetur. Si uero hi ipsi in hora aut in MC. sicut diximus aut in IMC. aut in occasu fuerint aut in V. ab horoscopo loco positi aut in XI., tardius manumittentur. <milestone unit="par" n="12"/> Si Sol in IMC. fuerit inuentus, Luna uero in VI. ab horoscopo loco constituta, Iuppiter autem in MC. sit positus, Venus vero aut Martem aut Saturnum impugnet, aut certe in deiectis locis fuerint constituti, serui nati manumittentur. Sed et si Sol et Luna partiliter in VI. sint ab horoscopo loco constituti, ceterae uero stellae in MC. fuerint inuentae, faciunt ex seruitute ad libertatem transferri. <milestone unit="par" n="13"/> Si Luna in VI. ab horoscopo loco fuerit inuenta, et Mars, in superioribus caeli partibus constitutus, <del>et</del> Lunam quadrata radiatione respiciat, et domini eorum signorum in quibus Sol et Luna fuerint constituti, in III. ab horoscopo loco sint positi, Saturnus uero in horoscopo sit partiliter constitutus, seruos usque ad diem ultimum uitae facit permanere. <milestone unit="par" n="14"/> Si Luna in IMC. fuerit inuenta, Sol uero cum Marte in occasu fuerit constitutus, Saturnus uero et Iuppiter in VI. sint ab horoscopo loco constituti, aut in VIII., seruos facient laboriosos, infelices, et qui semper seruitutis onere deprimantur. Sed et si Iuppiter cum sole in VI. ab horoscopo loco fuerit inuentus, Luna uero cum Marte in occasu fuerit constituta, et Venus in IMC. sit posita, Saturnus autem III. ab horoscopo locum teneat, serui simili ratione nascuntur. <milestone unit="par" n="15"/> Si Saturnus in XII. ab horoscopo loco fuerit inuentus, Mars uero in anafora horoscopi sit constitutus, et Luna partiliter sit in horoscopo constituta, Iuppiter uero in VIII. sit loco ab horoscopo constitutus, et Sol in III. loco ab horoscopo positus, serui simili ratione generantur. Si Mars in deiectione sua fuerit constitutus, id est in eo signo in quo humiliatur, et Luna minuta luminibus ad eum feratur, Saturnus uero in III. ab horoscopo loco sit constitutus, et Sol in IMC. sit positus, beniuolae <supplied>uero</supplied> stellae in VI. sint loco constitutae, seruos infelices efficiet. <milestone unit="par" n="16"/> Si Luna minuta luminibus, et in eo signo constituta in quo humiliatur, in VII. sit loco ab horoscopo cum Saturno partiliter posita, Mars uero in VI. loco ab horoscopo et Sol in III., seruus simili ratione nascetur. Sed et in III. ab horoscopo loco Sol si cum maliuola stella fuerit inuentus, aut in IMC., beniuolae uero stellae in deiectis locis sint positae, et Luna, minuta luminibus, simili modo in deiecto loco sit constituta, seruos debiles faciet. <milestone unit="par" n="17"/> Quodsi, ceteris sic sicut diximus ordinatis, Luna cum Marte in XII. loco sit ab horoscopo constituta, Saturni uero stella in IMC. fuerit inuenta, nascentur serui lunatici. Si Sol aut cum Marte aut cum Saturno in anafora horoscopi fuerit inuentus, Luna uero in XII. ab horoscopo loco sit constituta, et beniuolae stellae in III. sint ab horoscopo loco positae, seruos infelices efficient. Quodsi, his sic ut diximus ordinatis, Iuppiter in MC. fuerit inuentus, post multos annos libertatis praemia consequuntur. 18. Si omnes beniuolae stellae in VI. ab horoscopo loco fuerint inuentae, maliuolae uero aut in IX. aut in VIII., Luna etiam in III. sit loco ab horoscopo posita, nascentur serui miseri, aprocopi, oligochronii.</p></div>


<div type="cap" n="5"><head>V. DE NVMERO DOMINORVM: VT INVENIAS QVOT DOMINORVM SIT SERVVS</head>
<p><milestone unit="par" n="1"/> Si autem aut in II. aut in V. aut in VIII. aut in XI. ab horoscopo loco Luna fuerit inuenta, in masculino signo, dominus uero signi Lunae aut in humilitate sua aut in deiectis locis fuerit inuentus, Martem uero Luna superior effecta quadrata radiatione respiciat, ob hoc quia Mars a Luna in IV. signo est constitutus, qui sic natus fuerit quattuor seruiet dominis. Quodsi inter Lunam et Martem alia stella media fuerit inuenta, ad praecedentem numerum dominus alter addetur. <milestone unit="par" n="2"/> Sed et si Sol, in diurna genitura, quantacumque signa a Marte recesserit, deiectus aut signo aut loco, tantos dabit dominos. In nocturna uero genitura, quantiscumque signis a Marte uel a Saturno absit deiecta Luna, ab ipso numeras usque ad nouissimum <supplied><gap/></supplied> tantos dominos inuenies; duplicia signa pro duobus numeras dominis. <milestone unit="par" n="3"/> Si Sol et Luna in seruili genitura deiecti fuerint, domini uero eorum signorum in quibus Sol et Luna sunt constituti in cardinibus geniturae sint positi, aut in alienis signis, aut in humilitatibus suis, potentium dominorum serui fient. Si uero Iuppiter hos quos in cardinibus diximus collocatos prospera radiatione respexerit, libertatem consecuti maxima gloriae consequentur insignia. <milestone unit="par" n="4"/> Si Sol et Luna aut in anafora sint horoscopi aut in VI. ab horoscopo loco, aut in VIII. aut in XII., si<supplied>ue</supplied> partiliter siue separatim, et sint in deiectionibus suis constituti, habeantque in eodem signo, in praecedentibus partibus, maliuolas stellas, debiles, caecos seruos efficient, qui, in publicis deiecti locis, uitam suam mendicitate sustentent.</p></div>


<div type="cap" n="6"><head>VI. QVATENVS INVENIAS AN SERVI SINT PARENTES</head>
<p><milestone unit="par" n="1"/> Cum Iuppiter et Saturnus pariter in IMC. fuerint constituti, et Sol in VI. sit ab horoscopo loco, dic patrem fuisse seruum. Sed et si Venus in IMC. fuerit inuenta, et Sol cum Marte in III. sit ab horoscopo loco constitutus, similiter monstrat patrem seruum. Sed et si Sol in domo Saturni fuerit inuentus, et Saturnus in VI. ab horoscopo loco, seruum patrem monstrat. <milestone unit="par" n="2"/> Si Luna cum Marte aequis partibus in alienis signis in horoscopo fuerit inuenta, sine dubitatione matrem facit ancillam. Sed et si dominus eius signi in quo Luna fuerit inuenta, aut in humilitate sua sit aut in deiectis locis, matrem ancillam simili ratione ostendit. Sed et si minuta lumine Luna cum Marte in horoscopo fuerit inuenta, et Saturnus in anafora sit horoscopi, matrem faciet ancillam.</p>
<p>
<milestone unit="par" n="3"/> Sed et si Luna in IMC. fuerit inuenta minuta lumine, et sit in eodem signo cum maliuola stella coniuncta, matrem facit ancillam. Sed et si Luna in IMC. fuerit constituta, et dominus ipsius loci in VI. ab horoscopo loco inueniatur, matrem demonstrat ancillam. <milestone unit="par" n="4"/> Si Solem et Iouem in deiectis uideris locis, aut pariter aut diuisos, aut unus in XII. ab horoscopo loco sit, alius in VI., dic patrem fuisse seruum. Sed et si Lunam simili modo cum Venere in deiectis locus uideris aut simul positas aut diuisas, aut una in VI. sit ab horoscopo loco, alia in XII., matrem dic<del>o</del> ancillam. <milestone unit="par" n="5"/> Si Luna et Venus in occasu fuerint inuentae, id est in VII. ab horoscopo loco, in tropico scilicet signo, et una maliuola stella in VI. ab horoscopo loco sit, alia in VIII., nec Iuppiter sit in primis cardinibus aut primos cardines trigonica radiatione respiciat, matres demonstrat ancillas, et quibus ianuarum custodia credatur. <milestone unit="par" n="6"/> Si Sol et Luna in VI. ab horoscopo loco fuerint inuenti, et in ipso loco dominus signi sit pariter constitutus, horum parentes seruitutis et infelicitatis onere deprimuntur. Si uero beniuolae stellae in cardinibus fuerint inuentae, postea parentibus aliqua felicitas conferetur. <milestone unit="par" n="7"/> Si Sol et Luna in deiectis <del>ab</del> horoscopi locus fuerint inuenti, et in cardine aliquo Venerem constitutam Saturnus diametra radiatione respiciat, aut quadrata, aut si cum ea fuerit inuentus, seruos efficiunt. Sed et si Mars cum Venere sit sicut diximus, hoc idem simili ratione perficitur. <milestone unit="par" n="8"/> Sed et si Sol et Luna in deiectis locis fuerint constituti, et maliuolae stellae aut in eodem signo, aut in quo est locus Fortunae constitutus, aut in horoscopo, aut in ceteris cardinibus, aut in anaforis cardinum, seruos simili ratione faciunt. Sed et si Saturnus in VIII. ab horoscopo loco fuerit inuentus, aut in anafora horoscopi, et Luna aut in anaforis sit aut in epicataforis, Venus uero sit radiis Solis absconsa, aut in XII. sit ab horoscopo loco, seruos faciet captiuos. <milestone unit="par" n="9"/> Si Sole et Luna in deiectis locis constitutis, unus de maliuolis in cardine sit partiliter constitutus, alius uero aut in anaforis aut in epicataforis constitutus, seruos efficiunt. Quodsi, his sic sicut diximus collocatis, beniuolae stellae coniunctionem Lunae occurrentis acceperint, aut si in cardine partiliter fuerint inuentae, aut in epicataforis, nati serui libertatis praemia consequentur, aut in filiorum loco nutrientur.</p>
<p>
<milestone unit="par" n="10"/> Si Sol et Luna non sint in deiectis locis, Saturnus uero aut Mars in cardine sit aliquo partiliter constitutus, alius uero ex ipsis in anaforis sit aut in epicataforis positus, et Solem et Lunam ambo, id est Saturnus et Mars, qualibet radiatione respiciant, captiuos efficiunt.</p>
<p>
<milestone unit="par" n="11"/> Quodsi hos omnes sic collocatos beniuola stella aut in cardinibus posita aut in anaforis cardinum collocata prospera radiatione respiciat, ex captiuitate prospero praesidio liberantur. Quodsi plures beniuolae stellae et in superioribus locis collocatae coniunctionem Lunae crescentis exceperint, ceteris sic ut diximus constitutis, ad ipsa captiuitatis discrimina uenientes liberabuntur.</p></div>


<div type="cap" n="7"><head>VII. DE FERINIS ET DE QVADRVPEDIBVS GENITVRIS</head>
<p><milestone unit="par" n="1"/> Si Luna in contortis uel in ferinis signis fuerit inuenta, id est in Tauro <supplied>aut</supplied> in Cancro aut in Scorpione aut in Capricorno aut in Piscibus, nec dominus ipsius signi in quo Luna fuerit inuenta cum Luna sit partili societate coniunctus, et alia eam maliuola stella aut diametra aut quadrata radiatione respiciat, aut cum ea sit pariter constituta, secunda uero maliuola stella in anafora sit horoscopi, et dominum Fortunae respiciat, quadrupedes de quadrupede nascentur, praesertim si dominus horoscopi et dominus Fortunae in his signis in quibus diximus fuerit inuentus. <milestone unit="par" n="2"/> Si uero dominus Fortunae aut dominus horoscopi in humano signo fuerit inuentus, in VI. scilicet ab horoscopo loco, ceteris omnibus sic sicut diximus constitutis, nascetur ex homine portentum. Si maliuolae stellae in cardinibus partiliter fuerint collocatae, aut in anaforis cardinum, Sol uero et Luna in cardinibus positi diametra se radiatione percutiant, beniuolae <supplied>uero</supplied> stellae neque in cardinibus sint positae, neque in anaforis cardinum, aut radiis sint Solis absconsae, aut quadrupes nascetur aut monstrum. <milestone unit="par" n="3"/> Si uero Mars aut Solem aut Lunam aut horoscopum aut quadrata aut diametra radiatione respiciat, et fuerit natus quadrupes, sacrificiis publicis destinabitur. Si uero ceteris sic sicut diximus ordinatis, Iuppiter et Venus, extra cardinem positi, aut Solem aut Lunam aut horoscopum uiderint, quadrupes quod natum fuerit aut coletur ab hominibus, aut templorum et simulacrorum consecrationi destinabitur.</p>
<p>
<milestone unit="par" n="4"/> Sed haec tibi omnia ex eo libro qui <hi rend="italic">de fine uitae</hi> a nobis scriptus est, ex trigono orthogono manifestius intimantur. Illis enim trigoni orthogoni ratio quae quibusdam Graecis obscuritatis uidetur ambagibus inuoluta, manifestis et breuissimis interpretationibus explicata est.</p></div>


<div type="cap" n="8"><head>VIII. DE CAECIS ET DEBILIBVS ET VITIOSIS; HABES ET INFRA</head>
<p><milestone unit="par" n="1"/> Si Sol in horoscopo fuerit inuentus, et Luna in MC., maliuolae uero ambae ita sint diuisae ut una Solis alia Lunae anaforam teneat, et ab his alienae sint beniuolae stellae, caecos efficient aut uitiatos luminibus. Sed et si Luna cum Sole synodica radiatione fuerit coniuncta, et sint in anaforis aut in epicataforis cardinum constituti, et Saturnus et Mars in cardinibus sint partiliter constituti, oculis caecitatis uitium infertur. <milestone unit="par" n="2"/> Sed et semper generaliter si in anafora maliuolarum Sol et Luna sint constituti, uitium oculis faciunt inferri. Si Sol et Luna, synodica radiatione coniuncti, in cardine aliquo fuerint constituti, et Mars, in eodem loco positus, partili sit illis radiatione coniunctus, oculis uitium caecitatis infertur. <milestone unit="par" n="3"/> Sed et si Sol et Luna in horoscopo fuerint inuenti, et Mars in <supplied><gap/></supplied> ab horoscopo loco constitutus, nec beniuolae stellae Solem et Lunam aliqua radiatione respiciant, uitium oculis infertur. Sed et si Sol in horoscopo cum Saturno partiliter fuerit inuentus, et eos Mars aut quadrata aut diametra radiatione respiciat, uitium oculis similiter infertur. <milestone unit="par" n="4"/> Quodsi hos sic ordinatos beniuolae stellae <supplied>de</supplied> superiore loco prospera radiatione respiciant, aut diuinitatis praesidio caecitas aut medicinae interuentu curabitur. Si, Saturno in horoscopo constituto, Luna sit in VIII. ab horoscopo loco posita, aut si, Luna in horoscopo constituta, Saturnus sit in VIII. ab horoscopo loco positus, oculos uitio suffusionis excaecat. <milestone unit="par" n="5"/> Sed et si Sol cum Marte aut cum Mercurio in VII. ab horoscopo loco fuerit, luscos effrciunt, sed quibus aliquando homicidii facinus inferatur. Si Sol in aliquo cardine partiliter fuerit collocatus, aut Saturno aut Marte in anafora eius positis, dexter oculus uitiabitur. Si uero Luna in cardine fuerit collocata, et in anafora eius Saturnus aut Mars, sinister oculus hoc idem patitur. <milestone unit="par" n="6"/> Si uero Sol et Luna pariter constituti in cardine fuerint inuenti, aut in diuersis cardinibus collocati aut diametra se aut quadrata radiatione respiciant, et utriusque anaforas, id est Solis et Lunae, maliuolae possideant, in utrisque oculis uitium infertur caecitatis. <milestone unit="par" n="7"/> Si uero, his sic ut diximus constitutis, Mercurius aut in cardinibus positus sit, aut in anaforis aut in epicataforis cardinum, facit debiles, captiuos, biothanatos. Si uero, his sic ut diximus collocatis, Iouem Saturnus uel Mars de loco superiore respiciat, gladiatores efficient, sed qui damnati ad hoc exitium transferantur.</p>
<p>
<milestone unit="par" n="8"/> <hi rend="bold">De claudis et paralyticis.</hi> Si Mars in cardine aliquo partiliter fuerit collocatus, et Saturnus aut in anafora eius sit aut in alio cardine positus, et ambo Lunam uel quadrata uel diametra radiatione respiciant, aut si cum uno ipsorum in eodem signo aequata sit partium societate coniuncta, aut claudi aut paralytici fient. <milestone unit="par" n="9"/> Sed et si Saturnus in cardine sit aliquo constitutus, Mars uero in anafora eius sit positus, Lunam uero aut Mars uideat aut Saturnus, hoc idem simili ratione perficiunt: aut enim ex alto aut ex quadrupede deiecti, aut huiuscemodi discriminibus implicati, corporum damna patientur.</p></div>


<div type="cap" n="9"><head>IX. QVATENVS INVENIAS QVIS PRIOR DE PARENTIBVS MORIATVR</head>
<p><milestone unit="par" n="1"/> In cuiuscumque genitura Sol male fuerit collocatus, uel signi eius dominus in quo Sol fuerit inuentus, pater prior interibit; si uero Luna hoc passa fuerit, mater. Quod dicimus tale est: si horoscopus in Ariete, Sol in Aquario fuerit inuentus, et Saturnus in Piscibus uel in quadratis signis Piscium, uitiatus est dominus signi Solis, id est Saturnus, ac per hoc pater istius geniturae prior interibit, quia Sol uitiati et maliuoli et interfectoris loco cecidit. Hoc si Lunae contigerit, matrem prius dicimus interire. <milestone unit="par" n="2"/> Si uero, his sic ut diximus ordinatis, Mars Saturnum quadrata radiatione respiciat, pater biothanatus iussu uel ira principis interibit. Si uero, his sic sicut diximus ordinatis, Iuppiter in cardinibus fuerit inuentus, patris infortunia mitigantur, sed si in diurna genitura Solem respiciat, in nocturna uero Lunam. Hoc enim quod diximus si in nocturna genitura Luna passa fuerit, mater similiter interibit. Sed tunc haec mala fortius conualescunt, his sic sicut diximus ordinatis, si beniuolae stellae aut in deiectis locis fuerint, aut radis Solis absconsae. <milestone unit="par" n="3"/> Si Solem in cardine aliquo constitutum aut diametra aut quadrata Mars radiatione respiciat, aut si cum ipso fuerit in eodem signo aequata partis societate compositus, pater iussu principis biothanatus interibit. Si uero sic Soli ordinato eadem Saturnus qua Mars fuerit radiatione coniunctus, aut in aqua pater aut ex humoribus interibit aut ueneno. Si Sol in anafora horoscopi fuerit inuentus, et Mars eum quadrata radiatione respiciat, sanguinem reiectans pater interibit. <milestone unit="par" n="4"/> Sed et Si in VI. ab horoscopo loco Sol fuerit inuentus, aut in III. aut in XII., et <supplied>eum</supplied> maliuolae stellae quadrata radiatione respiciant, aut si cum eo fuerint inuentae, patri malae mortis exitium infertur. Si uero, Sole sic sicut diximus ordinato, Saturni per quadratum radius accesserit, aut si cum eo fuerit inuentus, absconsis pater et latentibus aegritudinibus interibit, id est dysenteria, phtisi et ceteris huiuscemodi aegritudinibus. <milestone unit="par" n="5"/> Sed et si Sol in occasu fuerit inuentus, et Mars et Saturnus in IMC., hoc idem patri simili ratione perficiunt. Si uero Luna, sic sicut diximus Solem, <del>sic</del> fuerit ordinata, et hac sit maliuolarum stellarum radiatione pulsata, similia mater patietur exitia. Sed in his omnibus mixturis beniuolarum stellarum radiationes diligenti debemus ratione colligere. <milestone unit="par" n="6"/> Nam <supplied>si</supplied> Iuppiter et Venus ceteris sic sicut diximus ordinatis, aut in cardinibus positi aut in oportunis geniturae locis Solem prospera radiatione respexerint, praecedens patris infortunium mitigatur; si Lunam, matris. Si uero, opitulante beniuola stella et sic sicut diximus posita, dominus eius signi in quo est beniuola stella collocata cum maliuolis stellis uel cum Sole fuerit inuentus, in praecedenti scilicet deiectione qua diximus, infortunia praedicta circa patrem uel matrem potius conualescunt. <milestone unit="par" n="7"/> Sed frequenter cum temporalis Iuppiter ad Martem <supplied>in</supplied> genitura<del>e</del> uenerit, uel si eum quadrata radiatione uiderit, patri mors afferetur. Hoc idem Saturnus temporalis faciet si Solem in genitura positum quadrata aut diametra radiatione respiciat. Si uero hoc Lunae Saturnus fecerit temporalis, mater morietur, sed hoc non semper sed cum temporis ratio exegerit, secundum stellarum dominia de quibus ante tractauimus.</p>
<p>
<milestone unit="par" n="8"/> Si uero hoc partiliter uolueris inuenire, <supplied><gap/></supplied> pertractare ; <unclear/>est enim tibi absconsa et multis generibus comprobatam monstrant. Si fuerit diurna genitura, computa a Sole usque ad Lunam omnia signa quae sunt ad ordinem posita, et quantuscumque signorum numerus collectus fuerit, tantum rursus ab horoscopo computa, et si ultimi signi numerus in masculino signo fuerit inuentus, pater prior interibit, si uero in feminino mater. <milestone unit="par" n="9"/> In nocturna, hoc idem immutata ratione colligitur. Si itaque fuerit nocturna genitura, a Luna inchoans usque ad Solem computa omnia similiter signa quae sunt per ordinem posita, et quantuscumque fuerit signorum numerus, tantum ab horoscopo inchoans numera, et si in feminino signo nouissimus numerus fuerit inuentus, pater prior interibit, si uero in masculino mater; aliter enim in diurna aliter in nocturna genitura monstrat. <milestone unit="par" n="10"/> Sed et si Sol et Luna in masculinis signis fuerint inuenti, horoscopo in signo masculino constituto, MC. uero aut Mars aut Saturnus teneat, pater prior interibit. Si uero Sol et Luna et horoscopus similiter in femininis sint signis constituti, et Mars aut Saturnus in MC. fuerint inuenti, mater prior interibit. Sed hoc et a nobis et a plurimis improbatur. Illud uero quod praecedenti computatione colligitur, mortem ueris rationibus monstrat.</p></div>


<div type="cap" n="10"><head>X. DE FILIIS INIMICIS PARENTVM</head>
<p><milestone unit="par" n="1"/> Si in genitura Mars aut Saturnus in VII. ab horoscopo loco fuerit inuentus, Sol uero in VIII. ab horoscopo loco, aut alienabitur a patre, aut grauia habebunt iurgia simultatum. Sed et si Mars in anafora horoscopi fuerit inuentus, aut in anafora MC., hoc idem simili ratione perficitur. Sed et si Mars in horoscopo uel in MC partiliter fuerit inuentus, Sol uero aut in occasu aut in IMC. fuerit constitutus, hoc idem simili ratione perficitur. <milestone unit="par" n="2"/> Si uero haec schemata maliuolarum stellarum quae diximus cum Luna fuerint, inter matrem et filios inimicitiarum iurgia concitantur, praesertim si sic Lunam positam Saturnus respexerit. Sed et quicumque, in diurna genitura, Solem in finibus Martis habuerit, in nocturna uero genitura in Saturni, et Solem per diem quidem Mars, per noctem uero Saturnus quadrata aut diametra radiatione respexerit, nec hos omnes beniuolarum stellarum radius mitiget, patres suos filii interficient; si uero Luna sic fuerit inuenta, matres. <milestone unit="par" n="3"/> Si Sol, in finibus maliuolarum stellarum aut in domibus constitutus, in VI. uel in XII. loco sit ab horoscopo, et eum sic constitutum maliuola stella quadrata uel diametra radiatione respiciat, filios exheredari faciet a patribus. Si uero Solem sic positum beniuola stella ex aliqua parte respexerit, paternae animaduersionis seueritas mitigatur. Si uero Sol in anafora horoscopi uel in VIII. ab horoscopo loco fuerit inuentus, non quidem exheredabitur a patre, sed paternam faciet substantiam quolibet genere dissipari. <milestone unit="par" n="4"/> Si uero sic sicut diximus Solem positum beniuolae stellae respexerint, pauca de paternis facultatibus interibunt. Hoc idem in matribus uel in maternis patrimoniis Luna perficiet; hoc amplius <del>Luna</del> si sic sit in genitura posita, <supplied>ut</supplied> aut XV. aut XVII. partem in tropico signo teneat; et eam maliuolae stellae quadrata uel diametra radiatione respiciant, materna substantia dissipatur. <milestone unit="par" n="5"/> Si uero sic positam Lunam beniuolae stellae qualibet radiatione respexerint, quodcumque de maternis facultatibus reseruatur. Sed et si Sol et Mars simul in aliquo cardine fuerint in tropico signo, paternas facultates faciunt dissipari. Si uero hos sic positos beniuola stella respexerit, quodcumque ex paternis facultatibus reseruatur. Hoc idem in materna genitura sic posita Luna perficiet.</p></div>


<div type="cap" n="11"><head>XI. DE HIS QVI MORTE PARENTVM ORBANTVR</head>
<p><milestone unit="par" n="1"/> Cum VII. ab horoscopo locus in duplici signo fuerit inuentus (sed duplicibus signis etiam Librae signum addetur), Venus uero in quocumque cardine fuerit inuenta, separatis discidio parentibus soli filii relinquuntur. Sed et si duplex signum similiter in occasu fuerit, et horoscopus in duplici, Saturnus uero sit in aliquo cardine constitutus, Sol uero et Luna in maliuolarum stellarum signis constituti in deiectis sint locis ab horoscopo positi, ambo parentes citis mortibus interibunt. <milestone unit="par" n="2"/> Si uero Sol solus sic fuerit sicut diximus positus, solus pater interibit; si uero Luna, mater. Sed hi<del>c</del> casus usque ad XV. et XVI. annum inueniuntur. Intra hoc tempus sic ordinatae stellae sicut diximus, parentum nobis nuntiant mortes. Inuenies autem tempus mortium cum Saturnus temporalis ad haec uenerit loca quae in praecedenti demonstratione signauimus. <milestone unit="par" n="3"/> Sed et si in duplicibus signis cardines fuerint, et Sol et Luna in occasu uel in MC. fuerint, dominus etiam geniturae aut in occasu sit aut in IMC., parentes in prima filiorum aetate moriuntur. Si MC. in signo masculino fuerit inuentum, mater eius geniturae duos maritos sortitur, ita ut hic de secundo sit marito natus; si uero in feminino, de secunda nascetur uxore, praesertim si MC. in duplicibus uel in tropicis signis fuerit inuentum.</p>
<p>
<milestone unit="par" n="4"/> <hi rend="bold">De his qui adoptantur.</hi> Si uero Venus in Geminis fuerit inuenta, aut in trigonis Geminorum signis, aut in Piscibus, aut in Tauro, faciet adoptari. Sed in Piscibus et in Tauro et <supplied>iam</supplied> si non fuerit in cardinibus, hoc idem faciet; in ceteris autem quibus diximus, cum cardinaliter fuerit inuenta, tunc faciet adoptari.</p>
<p>
<milestone unit="par" n="5"/> <hi rend="bold">De fratribus.</hi> Computa a Saturno ad Iouem, et tantumdem ab horoscopo, <supplied>et</supplied> in quocumque signo nouissimus uenerit numerus, ipsum tibi signum numerum fraternitatis ostendit. Si hunc locum maliuolae uiderint stellae, fratres interibunt, aut inimicos capitales faciunt; si beniuolae, augentur. <milestone unit="par" n="6"/> Sed et si Saturnus partiliter in horoscopo fuerit inuentus, et ipsae partes quidem Saturni sint, intra <supplied>primos</supplied> aetatis annos omnes fratres interibunt. Alii a Mercurio numerant ad Solem, et tantumdem ab horoscopo, et sic locum definiunt fratrum, cetera de ipso loco simili ratione dicentes. Habet etiam hic tractatus in apotelesmatibus maximas efficacies.</p></div>


<div type="cap" n="12"><head>XII.</head>
<p><milestone unit="par" n="1"/> <hi rend="bold">De his qui plurimas uxores ducunt.</hi> In omnibus genituris si Saturnus cum Venere in eodem signo fuerit inuentus, siquidem plures Saturnus habuerit partes, plures decernuntur uxores. Hoc idem et in mulierum genituris inuenies. Venus in occasu constituta, id est in VII. ab horoscopo loco, ab aliis stupratam dabit uxorem, aut sine tabulis matrimonialibus coibunt. Si <supplied><gap/></supplied> Mars uiderit, adulterio uxores cognitas sortiuntur. Si uero sic Venus ordinata in Tauro uel in Libra fuerit, ingenuas uxores dabit, in ceteris uero signis ignobiles.</p>
<p>
<milestone unit="par" n="2"/> <hi rend="bold">De his qui sorores suas uel affines sortiuntur uxores.</hi> In genitura uiri a Saturno numera ad Venerem, si sit diurna, et tantumdem ab horoscopo; in nocturna contra, et hoc tibi signum sicut frequenter diximus locum demonstrat uxoris. Rursus locum fratrum a Saturno ad Iouem computa, et tantumdem ab horoscopo. <supplied>Si</supplied> itaque locus coniugis sic partiliter constitutus in loco fratrum ceciderit sic sicut diximus computato, sorores aut affines suas sortientur. Similiter et in mulierum genitura reperies. <milestone unit="par" n="3"/> Sed et si Venus cum domino geniturae in eodem signo pariter fuerint inuenti, aut sorores aut affines decernit uxores. Sed et si locus coniugis, partiliter computatus, in maternis signis uel paternis et ipsis tamen partili ratione collectis fuerit inuentus, aut matres aut nouercas aut nutrices suas sortientur uxores. Similiter et in mulierum genitura reperies, praesertim si haec eadem loca Mars, Venus Mercuriusue respexerint.</p></div>

<div type="cap" n="13"><head>XIII.</head>
<p><milestone unit="par" n="1"/> <hi rend="bold">De incestis nuptiis.</hi> Quia de incestis nuptiis loqui coepimus, praetermissis ceteris haec nunc retractentur. Si in genitura Saturnus in Iouis signo uel in Iouis finibus fuerit inuentus, Iuppiter uero et Venus in Saturni, hos uero sic positos Mars et Luna quadrata radiatione respexerint, coibunt aut cum matribus aut cum nouercis. Si uero his Mercurius fuerit adiunctus, aut cum filiis aut cum filiabus aut cum priuignis coibunt. <milestone unit="par" n="2"/> Sed et si Luna cum Ioue et Saturno et Marte in domo Saturni fuerit inuenta, aut cum matre aut cum nouerca aut cum patre latenter coibunt. Si uero hi omnes sic sicut diximus in VI. ab horoscopo loco fuerint inuenti, post mortem patris matrem suam sortietur uxorem, aut post mortem matris filia hoc idem faciet cum patre. Si uero Mercurius cum his fuerit inuentus, mulieres filios suos, uiri uero filias suas sortiuntur uxores. <milestone unit="par" n="3"/> Sed et si Luna, in nouissimis Cancri partibus constituta, ad Iouem feratur, aut si in Saturni sit domo, Venus uero inueniatur similiter in domo Saturni, Saturnus uero in domo Veneris, hoc idem simili ratione perficitur.</p>
<p>
<milestone unit="par" n="4"/> <hi rend="bold">De his qui plurimas sortiuntur uxores.</hi> In omnibus genituris, si Venus in duplicibus uel in tropicis fuerit signis inuenta, et domini eorum signorum in quibus est Venus posita similiter in duplicibus signis uel in tropicis fuerint inuenti, uiris quidem plurimas uxores, mulieribus uero plurimos maritos decernunt. Si uero Venerem neque in tropicis neque in duplicibus signis constitutam Luna similiter adspiciat, uiro quidem una uxor, mulieri uero unus maritus decernitur. Si uero in tropicis signis uel in duplicibus Venus posita Lunam uiderit, uiris plurimas uxores, mulieribus plurimos maritos decernit.</p></div>


<div type="cap" n="14"><head>XIV.</head>
<p><milestone unit="par" n="1"/> <hi rend="bold">De his qui uxores suas occidunt.</hi> Si Venus in domo Martis <supplied>uel</supplied> in finibus eiusdem Martis fuerit, et Mars, in domo Veneris uel in finibus eiusdem Veneris collocatus, Lunam in signis suis uel in finibus suis positam plenam luminibus diametra radiatione respiciat, uxores suas suis manibus mariti interficiunt; si Mars in cardinibus <supplied><gap/></supplied> facit gladio interire. Si uero, in mulieris genitura, Mars, in domo sua uel in partibus suis positus, in MC. fuerit inuentus, et Venerem diametra radiatione respexerit, mariti interfecti ab uxoribus interibunt; sed haec sine Iouis testimonio perficiunt.</p>
<p>
<milestone unit="par" n="2"/> <hi rend="bold">Omnes Veneris affectus circa uxores inuenias.</hi> Si locus uxoris partiliter inuentus, ea scilicet ratione quam in praecedenti monstrauimus libro, <del>si</del> in Iouis signo fuerit inuentus, erit uir ab omnibus libidinum illecebris separatus. Si uero hunc eumdem locum in Iouis signo positum ipse Iuppiter uiderit, aut si in ipso loco fuerit inuentus, fortius pudicitiae gratia conualescit. Si uero in Saturni domo fuerit, libidinosos efficiet. Sed si hunc Iocum Saturnus uiderit, uiros circa mulieres suas reddit austeros. <milestone unit="par" n="3"/> Si in Martis signo fuerit inuentus, et Mars hunc eumdem locum respiciat aut Iuppiter, aut u<del>e</del>nus ex his in loco ipso sit, alius hunc eumdem respiciat, faciet uiros uxores suas fido diligere semper affectu. Si uero in Mercurii signo hic locus fuerit inuentus, et Mercurius ipsum locum uideat, aut ibi sit constitutus, passiuos amatores faciet; sol regios faciet, Luna gratos et amabiles. <milestone unit="par" n="4"/> Si Luna cum Marte in domo Martis fuerit inuenta, et hos Saturnus quadrata uel diametra radiatione respiciat, faciet homines semiuiros, sine uxore, sine filiis, pthisicos. Si Iuppiter cum Venere in occasu fuerit inuentus, uiri libenter cum maioribus <supplied>mulieribus</supplied>, mulieres uero cum senibus coibunt. Si uero in horoscopo sic fuerint inuenti, uiri cum minoribus mulieribus, mulieres uero cum iuuenibus libentius coibunt.</p></div>


<div type="cap" n="15"><head>XV. DE PVERORVM AMATORIBVS</head>
<p><milestone unit="par" n="1"/> Mercurius et Mars partiliter in horoscopo constituti <del>pariter</del> puerorum amatores efficiunt; fortius tamen hanc libidinem faciunt conualescere, si in alienis domibus fuerint collocati. Sed et si Venus in domo Mercurii fuerit posita, Mercurius uero male sit in genitura positus, ad puerorum concubitus praepostero amore semper impellunt. Sed ut manifestius intelligatur: cum Venus in domo Mercurii fuerit, scilicet si Mercurius in IMC. sit aut in occasu aut in VIII. ab horoscopo loco aut in VI. aut in XII. aut in anafora horoscopi aut in deiectionibus suis, id est in quibus humiliatur <supplied>locis</supplied>, tunc hoc quod diximus complet. <milestone unit="par" n="2"/> Si locus coniugis partiliter computatus in domo Mercurii ceciderit, Mercurius uero in cardine constitutus in masculino sit signo, puerorum amatores efficiet, sed tales qui numquam feminarum coitus <unclear/>uelint saltem cupiditate desiderent. Sed et si Mars et Mercurius domicilia sua mutauerint, scilicet ut Mars in Mercurii domo sit, Mercurius in Martis, puerorum amatores efficient, praesertim si sic positi in deiecto ab horoscopo loco fuerint constituti. Hoc idem faciunt et si in Martis domo simul fuerint.</p>
<p>
<milestone unit="par" n="3"/> Sed et si Mercurius in domo Martis fuerit, et Mars eum uel quadrata uel diametra radiatione respiciat, puerorum amatores reddit. Mars similiter si in domo Mercurii fuerit, et eum Mercurius quadrata uel diametra radiatione respiciat, hoc libidinis uitium simili potestate decernit. Sed et si Luna in domo Mercurii, uel in finibus Mercurii, <supplied>Mercurius uero</supplied> in domo Lunae fuerit inuentus, puerorum amatores efficiet.</p></div>

<div type="cap" n="16"><head>XVI.</head>
<p><milestone unit="par" n="1"/> <hi rend="bold">Quatenus inuenias quot quis ducat uxores.</hi> Si Venus in MC. fuerit inuenta, et eam Luna trigonica radiatione respiciat, habeatque etiam ceterarum stellarum testimonia, unam decernit uxorem. Si uero in alio quocumque loco fuerit inuenta, computa ab ipsa Venere usque ad illud signum in quo partiliter locus coniugis inuenitur: quantacumque fuerint signa a Venere usque ad signum coniugis, tantae decernuntur uxores. Sic et in femininis genituris de maritis inuenias. Sed hanc rationem alii probent, a nobis non probatur.</p>
<p>
<milestone unit="par" n="2"/> <hi rend="bold">De his qui meretrices publicas uxores ducunt, uel qui cum talibus adulteria committunt.</hi> Si Venus cum Marte in VI. ab horoscopo loco fuerit inuenta, et uiros adulteros et mulieres adulteras faciet. Si uero in domo Saturni constituti et cum ipso Saturno in eodem signo partili sint societate coniuncti, in VI<del>I</del> scilicet ab horoscopo loco, in mulierum quidem genitura, publicas meretrices faciunt; in uirorum uero genituris hoc decernitur, <supplied>ut</supplied> aut meretrices uxores habeant, aut cum cinaedis publicis impura libidinis cupiditate iungantur.</p>
<p>
<milestone unit="par" n="3"/> <hi rend="bold">Quatenus inuenias quot quis matrimonia sortiatur.</hi> Si locum coniugis partiliter inueneris, et dominus ipsius signi in eodem signo fuerit inuentus, completis primis annis ipsius signi nuptiae decernuntur. Si uero dominus signi ita sit collocatus, ut locum coniugis, id est signum suum, nulla radiatione respiciat, et alia stella in ipso signo sit posita, completis primis temporibus eius stellae quae in eodem signo fuerit inuenta, id est in loco coniugis, tunc nuptiae decernuntur. Si uero nulla stella in ipso signo fuerit collocata, post anaforam ipsius signi uxor decernitur. <milestone unit="par" n="4"/> Sed <supplied>est</supplied> et alia ratio subtilior partili ratione composita: computa omnium stellarum substantiam, et totum numerum unam facito summam; et hanc eamdem summam ab ho<del>ros</del>c<del>opo</del> signo inchoans in quo locus coniugis partiliter fuerit inuentus, diuide ceteris signis, ita ut omnibus signis des XXX partes, et in quocumque signo nouissimus numerus uenerit, cum ad ipsum signum Iuppiter uenerit, tunc nuptiae decernuntur. <milestone unit="par" n="5"/> Quod dico tale est: quia enim paulo obscurius dictum est, hoc idem tibi rursus manifestius intimabo. Computa Solis XIX, Lunae XXV, Saturni XXX, Iouis XII, Martis XV, Veneris VIII, Mercurii XX; hic omnis computus CXXIX facit. Hunc omnem numerum, ab eo inchoans in quo locus coniugis partiliter fuerit inuentus, omnibus signis sequentibus diuide, et da singulis XXX, <supplied>et</supplied> in quocumque signo nouissimus uenerit numerus, cum ad hoc signum post secundum circuitum Iuppiter uenerit, tunc stabile decernitur matrimonium; ante enim si quis sortitus fuerit, aut repudio matrimonium soluit, aut sine fructu aliqua morte diuiditur, aut certe usque ad hoc tempus uariis simultatibus dissentiunt.</p></div>

<div type="cap" n="17"><head>XVII.</head>
<p><milestone unit="par" n="1"/> <hi rend="bold">De his qui suas uxores efferunt.</hi> Si Mars et Venus et Iuppiter in occasu fuerint inuenti, id est in VII. ab horoscopo loco, et dominus istius signi in quo ipsi sunt collocati in MC. fuerit inuentus, maritus perimit uxorem. Sed et si Mars solus in occasu fuerit inuentus, et Venus in MC., Luna uero aut in horoscopo plena luminibus aut in IMC., manibus mariti uxor interfecta morietur. <milestone unit="par" n="2"/> Si, in genitura uiri, in quolibet loco Ioue et Marte constitutis, et domini horum signorum in quibus sunt Mars et Iuppiter constituti, sic sint locati, ut unus in occasu geniturae sit, alter in IMC., similiter mors uxoris decernitur. Sed si Venus <supplied>in IMC.</supplied> fuerit inuenta, et Iuppiter in occasu geniturae, hoc idem praeparatur. Sed si, Venere in occasu constituta, dominus ipsius signi in quo est Venus collocata, in IMC. fuerit inuentus, hoc idem decernitur. <milestone unit="par" n="3"/> Si Venus et Iuppiter in VII. ab horoscopo loco fuerint inuenti, dominus uero ipsius signi aut in IMC. sit, aut in occasu cum ipsis par<del>til</del>iter sit cunstitutus, mors uxoris decernitur. Si uero, his sic ordinatis, Sol, Saturnus et Mars aut in VI. aut in VIII. sint ab horoscopo loco constituti, interfecta uxor mariti manibus interibit.</p></div>

<div type="cap" n="18"><head>XVIII.</head>
<p><milestone unit="par" n="1"/> <hi rend="bold">De his qui maiores sortiuntur uxores.</hi> Si Saturnus et Venus aequas habuerint partes, <supplied>in</supplied> diuersis signis positi, aut si in uxoris signo fuerint constituti, in eadem tamen parte, aut. si Venus in Saturni finibus fuerit et Saturnus in Veneris, sed et si non se uideant et suas fines inuicem teneant, uiris quidem prouectae aetatis uxores, mulieribus uero prouectae aetatis mariti decernuntur.</p>
<p>
<milestone unit="par" n="2"/> <hi rend="bold">De his qui de materno uel paterno genere sortiuntur uxores.</hi> Si Iuppiter et Venus et Luna in quocumque signo simul fuerint constituti, aut diametra se aut quadrata radiatione respiciant, praesertim si Iuppiter in Veneris finibus fuerit inuentus, et Venus in Iouis, aut ambo, aut unus, eorum Lunam diametra radiatione respiciant, de materno genere decernit uxorem. Si uero aut cum Venere aut cum Ioue constitutus Sol sic fuerit sicut diximus de Luna, de paterno genere uxor decernitur.</p>
<p>
<milestone unit="par" n="3"/> <hi rend="bold">De his qui sorores suas sortiuntur uxores.</hi> Si Sol et Luna simul fuerint inuenti, et cum ipsis Venus aut Iuppiter, aut si quadrata sibi fuerint radiatione coniuncti, ita tamen ut Venus in finibus <supplied>sit</supplied> Iouis Iuppiter uero in finibus Veneris, fratres sororibus coibunt.</p>
<p>
<milestone unit="par" n="4"/> <hi rend="bold">De his qui cum matre coeunt.</hi> Si in uno signo Saturnus et Venus in eadem parte fuerint, aut si in diametro uel in quadrato collocati, easdem habuerint partes, et Luna aut illis testimonium perhibeat, aut cum ipsis sit collocata, Iuppiter uero in finibus Veneris constitutus quacumque illos radiatione respiciat, matrem et filios faciunt matrimonium contrahere. <milestone unit="par" n="5"/> In feminarum uero genituris, sic ceteris sicut diximus ordinatis, si in eo loco in quo Lunam posuimus Sol fuerit inuentus, filiae patribus suis matrimonii gratia coibunt. Sed si Venus in finibus Iouis <del>Iouem</del> fuerit constituta, et Iuppiter in finibus Veneris, et eos Mars aut quadrata aut diametra radiatione respiciat, filias cum patribus coire compellunt.</p>
<p>
<milestone unit="par" n="6"/> <hi rend="bold">De his qui nouercas ducunt uxores.</hi> Si Iuppiter et Venus, in cardinibus positi, aequas habentes partes quadrata se radiatione respiciant, et eos Luna aut quadrata aut diametra radiatione respiciat, nouercas suas sortiuntur uxores. Vitricis uero su<del>b</del>is concumbunt mulieres, si sic Venere et Ioue constitutis, sic Sol fuerit inuentus, sic <supplied>ut</supplied> Lunam in uirili genitura posuimus.</p>
<p>
<milestone unit="par" n="7"/> <hi rend="bold">De his qui cum fratre et filio coibunt.</hi> Si in cardinibus Venus, Luna et Iuppiter simul fuerint collocati, aut si, in cardinibus positi, quadrata aut diametra se radiatione respexerint, et Saturnus sic sit positus ut omnes qualibet radiatione respiciat, cum matre et cum filia coire faciunt. Sed si Saturnus Lunam et Venerem solas uiderit, latenter hoc facinus committitur; si uero totas aspexerit, publice ambas sortientur uxores. <milestone unit="par" n="8"/> In mulieris uero genitura, si ubi Lunam posuimus Sol fuerit inuentus, et cum patre et cum filio coibit. Si uero Mercurius in finibus Veneris fuerit, et Venus in finibus Mercurii, et si sic collocati quadrata uel diametra se radiatione respiciant, Iuppiter uero hos aut de quadrato aut de diametro respiciat, faciet filios a patribus muliebris libidinis maculam sustinere.</p>
<p>
<milestone unit="par" n="9"/> <hi rend="bold">De adulteris.</hi> Si Mars et Venus simul fuerint inuenti, aut si Mars, in finibus Veneris constitutus, et Venus, in finibus Martis posita, qualibet se radiatione respiciant, adulteros faciunt. Si uero Mercurius quadrata eos uel diametra radiatione respiciat, aequatas illis possidens partes, faciet illos in istis facinoribus deprehendi. Sed de hoc titulo in praecedentibus libris frequentissime diximus.</p></div>


<div type="cap" n="19"><head>XIX.</head>
<p><milestone unit="par" n="1"/> <hi rend="bold">De mulieribus sterilibus.</hi> Si Sol et Luna in masculinis signis in horoscopo sint, Saturnos uero aut in occasu sit aut in IMC., mulieres filios non procreabunt, praesertim si horoscopus in Leone uel Virgine uel in Capricorno fuerit inuentus aut in Piscibus aut in Scorpione aut in Cancro uel in Tauro. Si uero his sic ordinatis sicut diximus, beniuola stella in primis cardinibus fuerit inuenta, unus natus filius aut duo nutrientur. <milestone unit="par" n="2"/> Sed et si Luna aut in masculino <supplied>signo</supplied> fuerit inuenta, aut certe in Leone uel in Virgine uel in Capricorno, et Sol in masculino signo sit, aut in his in quibus diximus signis, Saturnus uero aut in cardinibus sit positus, aut in XII. ab horoscopo loco, nec uirgini nec mulieri <supplied>liberi</supplied> decernuntur. Sed si hos sic ordinatos in primis cardinibus Iuppiter collocatus prospera radiatione respiciat, unum filium faciet decerni. <milestone unit="par" n="3"/> Sed et si Sol et Luna in femininis signis fuerint, et horoscopus in feminino sit signo constitutus, Saturnus uero aut in VII. ab horoscopo <supplied>loco</supplied> sit positus, aut in MC., nec ulla beniuola stella in cardine reperiatur, filii non decernuntur. <milestone unit="par" n="4"/> Si Saturnus et Luna, in cardinibus collocati et easdem habentes partes, quadrata se radiatione respiciant, sint etiam in duplicibus signis positi, nec eos Iuppiter aliqua radiatione respiciat, nec in cardinibus sit collocatus, filii non decernuntur. Sed et <supplied>si</supplied> Iuppiter et Luna simul positi in VII. ab horoscopo loco sint, uel in IMC., et eos Saturnus in alio cardine positus quadrata uel diametra radiatione respiciat, filios faciet non decerni.</p>
<p>
<milestone unit="par" n="5"/> <hi rend="bold">De his qui non coeunt cum mulieribus.</hi> Si Venus et Luna simul fuerint collocatae, et eas Saturnus in finibus <supplied>suis</supplied> positus quadrata uel diametra radiatione respiciat, accedatque his testimonium Solis, Saturno in matutino ortu in diurna genitura constituto, et Venere aut in cardinibus posita, sed in masculino signo, aut in nocturna genitura in uespertino ortu posita, numquam sortientur uxores. <milestone unit="par" n="6"/> Si uero, sic omnibus sicut diximus ordinatis, Saturnus et Luna et Venus in Leone aut Virgine fuerint positi, in his in quibus diximus partibus, numquam prorsus cum mulieribus coibunt. Sed et si Venerem in Saturni finibus collocatam nulla stella respiciat, Luna uero aut in Leone aut in Virgine aut in Capricorno constituta in Saturni sit finibus, numquam cum mulieribus coibunt.</p></div>

<div type="cap" n="20"><head>XX.</head>
<p><milestone unit="par" n="1"/> <hi rend="bold">De imbecillis, caducis, caecis, uitiosis et lunaticis.</hi> <supplied>Si</supplied> Sol et Luna in duplicibus signis positi, in cardinibus sint geniturae locati, et eos sic positos Mars et Saturnus quadrata radiatione respiciant, imbecilles lunaticosque perficient. Sed et si Mars in horoscopo fuerit inuentus, et sit Saturnus in MC., Luna uero aut cum ipsis fuerit constituta, aut in quadratis lateribus posita, hoc idem simili ratione perficiet. Sed et si Saturnus in MC. fuerit inuentus, et Mars sit in IMC., hoc idem similiter efficitur. <milestone unit="par" n="2"/> Si Sole et Luna synodica radiatione coniunctis, Martis et Saturni stellae fuerint applicatae, et si ambobus aequata sint partis societate coniunctae, id est Soli et Lunae, prima aetate huius infortunii uitia conferentur. Si uero Mars solus fuerit inuentus, ex uiolentia quadam caecitas oculis infertur; si uero solus Saturnus, ex reumate. Sed si Lunam quadrata radiatione respexerint, hoc idem simili ratione perficitur. <milestone unit="par" n="3"/> Si Saturnus in XII. a<supplied>b horoscopo loco</supplied> <supplied><gap/></supplied> <supplied>in</supplied> MC. fuerit inuentus, et Mars cum ipso pariter sit constitutus, aut in anafora MC., unius oculi lumen extinguunt. Si uero uterque, id est Mars et Saturnus, in VIII. sint ab horoscopo loco constituti, et sint retrogradi, Lunam uero de quadrato respiciant, debiles faciunt pariter et caecos. Quodsi de dextro latere Lunam respexerint, dextrum oculum excaecant, et dextras debilitant partes; si uero de sinistro, hoc idem in sinistris corporis partibus faciunt. <milestone unit="par" n="4"/> Si inter Solem et Lunam maliuola stella media fuerit inuenta aut in synodo aut certe in eodem signo, aut in diuersis locis constitutis Sole et Luna in medio horum signorum maliuola sit posita, caecitas oculis infertur. Si uero hos sic positos beniuola stella prospera radiatione respexerit, huius infortunii discrimina mitigantur. Sed specialiter quicumque Lunam aut in III. parte habuerint Sagittarii, aut in XVI. Leonis, aut in XIV. Cancri, aut in V. Tauri, debiles efficiuntur. <milestone unit="par" n="5"/> Si Mars in VII. sit ab horoscopo loco constitutus, et Luna in VIII., amputabitur uel confrangetur pars corporis, pro eius signi natura in quo Mars fuerit inuentus. Si Luna in tropicis signis inuenta fuerit, id est in Ariete, in Cancro, in Libra et in Capricorno, Mars uero eam quadrata radiatione respiciat, aut pedem amputabit aut manum. <milestone unit="par" n="6"/> Quodsi sic sicut diximus positos Sol quadrata radiatione respexerit, et eos Saturnus aut quadrata aut diametra radiatione percutiat, aut unum de luminibus in VII. ab horoscopo loco sit positum, aut certe Saturnus in ipso sit loco, stomachicos efficiet. Sed et si Sol et Luna et Mars et Mercurius in VI. sint ab horoscopo loco constituti, et eos Saturnus quadrata radiatione respiciat, aut <supplied>his</supplied> in VII. loco constitutis Saturnus sit in horoscopo constitutus, faciet lunaticos peruersa facie et impedita lingua. <milestone unit="par" n="7"/> Sed et <supplied>si</supplied> Saturno in VII. loco constituto Mars per quadratum iungatur, insanos efficiet. <supplied><gap/></supplied> <unclear/> Ipsi uero et Mercurius in horoscopo constituti, Mars in occasu fuerit inuentus, et Saturnus aut in occasu aut in MC., faciet insanos, sed quibus aliquando homicidii crimen accedat. Si in Capricorno aut in Piscibus aut in Ariete aut in Tauro Mars et Saturnus simul fuerint inuenti, pro qualitate signi partem corporis amputabunt. <milestone unit="par" n="8"/> Saturnus et Mars in quolibet signo pariter constituti, latentium et absconsorum locorum dolores efficiunt. Si uero in solidis signis positi diametra se radiatione respiciant, aut unus in horoscopo sit, alius in occasu, aut unus in IMC., alius in MC., epilempticos faciunt. Si uero in tropicis signis constituti hac se radiatione respexerint, caducos efficiunt, sed qui nulla possunt ratione sanari. <milestone unit="par" n="9"/> Si uero in duplicibus signis positi se hac radiatione respexerint, faciunt, cum his uitiis quibus diximus, irreligiosos, crudeles, captiuos. Si uero hos sic positos beniuola stella respexerit, captiui reuertentur ad patriam. Quodsi in his <supplied>signis</supplied> in quibus diximus, <del>ratione</del> maliuolae in statione fuerint inuentae, fortius nocebunt; si uero beniuolae, fortius proderunt. <milestone unit="par" n="10"/> Si Saturnus et Mars in cardinibus positi diametra se radiatione respiciant, et Lunam in alio cardine constitutam aut per quadratum aut per diametrum uiderint, praesertim in nouissimis Librae partibus et Capricorni et Arietis, debilitabunt pedes. Si Mars in alienis signis constitutus in horoscopo sit partiliter positus, aut in natura nocebit aut in auribus. Mars et Saturnus in tropicis <supplied>signis</supplied> positi, et Lunam quadrata radiatione pulsantes, hydropicos faciunt. <milestone unit="par" n="11"/> Sed et si Mars et Saturnus diametra se radiatione respiciant, sanguinem reiectantes efficiunt. Mars, in Cancro aut in Scorpione aut in Capricorno aut in Piscibus <supplied>positus</supplied>, si Lunam diametra radiatione respiciat, impetiginem, <del>m</del>auriginem lepramque perficiet. Si Saturnus Lunam neque in Lunae domo neque in Saturni domibus collocatam diametra radiatione respexerit, aemorroicos faciunt, uel qui ualitudinem fistulae incurrunt. Hoc idem et Mars in cardinibus positus, si Venerem diametra radiatione respexerit, similiter efficiet. <milestone unit="par" n="12"/> Si Mars et Venus et Luna, in tropicis signis positi, diametra se radiatione respexerint, et eos Saturnus aut in Leone aut in Tauro aut in Sagittario aut in Piscibus collocatus per noctem uiderit, podagricos efficiet, si uero per diem, elephantiacos. Sed et si Luna in Tauro fuerit inuenta et Saturnus in Scorpione, aut Luna in Scorpione et Saturnus in Tauro, nec Lunam beniuola stella aliqua radiatione respiciat, elephantiaci nascentur. <milestone unit="par" n="13"/> Si Mercurius, aut in Virgine aut in Piscibus constitutus, in horoscopo sit partiliter positus, et eum Saturnus et Mars quadrata radiatione respiciant, insanos efficient. Si Mars et Saturnus in anafora horoscopi sint uel in VIII. ab horoscopo loco, facient per narem aut per os aut per anum sanguinem mitti. Si Mars et Saturnus ita sint collocati, ut unus ipsorum in MC. sit, alius in IMC., ex prauis humoribus uitiosam aegritudinem faciunt. <milestone unit="par" n="14"/> Sed si hos Mercurius quadrata radiatione respexerit, deorum illis praesidio sanitas comparatur. Si uero in his locis positi partili sint radiatione coniuncti, aut aequas partes possideant, insanos efficiunt, sed qui numquam possunt a discriminibus insaniae liberari. Si uero in finibus suis sint positi, <del>a</del>ut Saturnus in finibus sit Martis, et Mars in finibus Saturni, et sint in his in quibus diximus locis constituti, a uitiis insaniae liberantur, postquam Martis XV anni aut Saturni XXX anni completi fuerint. <milestone unit="par" n="15"/> Sed et si Iuppiter et Mars simili se radiatione respexerint, epilempticos facient. Si uero, sic sicut diximus positi, in suis partibus fuerint collocati, aut Iuppiter in finibus Martis et Mars in finibus Iouis sit, in initiis eius ualitudinis liberantur, sed quando prima stellae tempora transierint, id est aut Martis XV anni, aut Iouis XII. Si uero Mercurius <supplied><gap/></supplied> aut diametra aut quadrata fuerit radiatione conuentus, et in eisdem partibus positus, faciet hominem in templis responsa reddere.</p></div>

<div type="cap" n="21"><head>XXI.</head>
<p><milestone unit="par" n="1"/> <hi rend="bold">De caluis.</hi> Cum Luna in cardinibus posita in eis<del>dem</del> sit signorum partibus quae sine pilo sunt, aut in Sagittario Luna sit constituta, mal<supplied>iuol</supplied>ae <supplied>uero</supplied> stellae aut in solidis aut in tropicis sint signis, in quibus partiliter uitiorum locus et ualitudinis inuenitur, caluos efficient. Hoc idem maliuolarum stellarum radiatione pulsatus <gap/> Sed et <supplied>si</supplied> Venus in domo sua constituta MC. <del>partem</del> partiliter teneat, caluos efficiet. Saturnus uero inter Solem et Lunam positus, canos faciet prima aetate nasci.</p>
<p>
<milestone unit="par" n="2"/> <hi rend="bold">De uitiis corporis et ualitudinibus.</hi> Si Mars in Cancro uel in Scorpione uel in Capricorno uel in Piscibus uel in Tauro fuerit inuentus, et, in his signis constitutus, in aliquo sit cardine geniturae constitutus, et sic collocatus Lunam de quadrato uel de diametro respiciat, aut si cum ea fuerit inuentus, aut gibberosos aut contortos aut claudos aut parte corporis paralyticos efficiet. <milestone unit="par" n="3"/> Si Mars et Saturnus aut in VI. aut in XII. ab horoscopo loco fuerint, aut certe unus de duobus, et si ipsum signum aut duplex aut tropicum, aut in ipso signo locus Fortunae partili ratione inueniatur, et corpori et animo uitia decernuntur, praesertim si Solem et Lunam quadrata uel diametra radiatione respexerint. Si uero sic collocati uel in cardinibus positi Mars et Saturnus, aut in VI. aut in XII. sic sicut diximus ab horoscopo loco, Lunam <supplied><gap/></supplied> aut synodice constitutam uiderint, aut his ex humoribus uitia faciunt, aut insanos, epilempticos reddunt. <milestone unit="par" n="4"/> Sed semper Lunam si <supplied>in</supplied> V. uel XI. aut VI. aut XII. <supplied>ab horoscopo loco constitutam</supplied> maliuolae stellae aut quadrata aut diametra radiatione respexerint, aut si cum ipsa fuerint inuentae, aut contortiones efficiunt et spasmos, aut faciem uario genere contorquent, praesertim si horoscopus et locus Fortunae in maliuolarum stellarum signis fuerint collocati. Sed haec uitia pro signorum generibus inuenimus. Aliis enim stomacacas, aliis epilempsias, aliis insanias, aliis lepras, aliis impetiginem, aliis hydropem, aliis pthisin, aliis elephantiam decernit ista coniunctio. <milestone unit="par" n="5"/> Quodsi hos sic ordinatos beniuola stella prospera radiatione respexerit, haec uitia mitigantur. Si uero nullum fuerit beniuolarum stellarum testimonium, et locum uitii in solido signo collocatum maliuolae stellae forti radiatione respexerint, decreta uitia fortius conualescunt. Si uero aequis potestatibus hunc eumdem locum beniuolae maliuolaeque respiciant, et desinunt uitia pariter et crescunt. <milestone unit="par" n="6"/> Si uero, impugnante maliuola stella, fortiora beniuolarum stellarum testimonia fuerint, et si coniunctionem Lunae beniuolae stellae suscipiant, a quibusdam numinibus ab istis periculorum discriminibus liberantur. Si uero beniuola stella excipiente coniunctionem Lunae uitiorum locum maliuolae stellae fortiori radiatione respiciant, numinis alicuius praesidio temporalem uitiorum requiem consequetur. <milestone unit="par" n="7"/> Si uero, beniuolis stellis fortioribus existentibus, Mercurius coniunctionem Lunae uenientis exceperit, aut incantationibus, aut remediis, aut filacteriis ex istis discriminibus liberantur. Si uero, beniuolis stellis fortioribus existentibus, Mars illis aliqua se radiatione coniunxerit, uitium quod decretum fuerit ex medicina curabit<supplied>ur</supplied>. Si Saturnus in VII. ab horoscopo loco fuerit inuentus, et, si hoc loco constitutus, Lunam in alio cardine <supplied>constitutam</supplied> uiderit qualibet radiatione, in absconsis locis a medicis secabuntur. <milestone unit="par" n="8"/> Si uero Luna fuerit minuta luminibus, et Iuppiter alienus <del>sit</del> a cardinibus Lunam aliqua radiatione respiciat, secati a medicis interibunt. Si uero, Luna et Saturno sic ordinatis sicut diximus, Mars cum Mercurio par<supplied>til</supplied>i societate coniunctus, et in tropicis signis positus, Lunae et Saturno qualibet radiatione iunga<del>n</del>tur, epilempticos, insanos efficient et caducos. Si uero, his sic ordinatis, Iuppiter de superiori loco respexerit Mercurium et Lunae coniunctionem exceperit, apostemate secati liberantur. <milestone unit="par" n="9"/> Si uero Mars in VI. aut in XII. ab horoscopo loco fuerit inuentus, et eum sic collocatum Sol Saturnusque respiciant, aegritudines et uitia cum misera calamitate decernunt. Si uero Mars sic positus et in masculino signo constitutus de superiori loco Solem et Lunam quadrata radiatione respexerit, in natura graue uitium faciet. Si uero mulieris fuerit genitura, ab abortu aut ex editu partus grauia discrimina semper indicit, aut secto intra uiscera infante et sic prolato matricis perpetuos dolores efficiet. <milestone unit="par" n="10"/> Si Iuppiter in horoscopo fuerit inuentus, et Mars in diametro eius collocatus Solem et Lunam qualibet radiatione respiciat, aut insanos aut lunaticos efficiet. Sed et si Luna, synodica aut plena, in cardinibus posita Martem quadrata radiatione respexerit, et Saturnus ei per quadratum aut per diametrum iungatur, eadem uitia decernuntur.</p></div>

<div type="cap" n="22"><head>XXII.</head>
<p><milestone unit="par" n="1"/> <hi rend="bold">De regalibus genituris.</hi> Si Sol et Luna in masculinis signis constituti in primis sint cardinibus collocati, beniuolis stellis ita positis, ut Solem quidem in diurna genitura in matutino ortu constitutae protegant, in nocturna uero genitura Lunam in uespertino ortu protegant, reges facient terribiles, potentes, regiones uel ciuitates maximas subiugantes. Si uero in MC. sic fuerint sicut diximus collocati, etiam extraneas gentes et exteras regiones infinita uirtutis potentia subiugabunt. <milestone unit="par" n="2"/> Si uero, his sic ut diximus ordinatis, in anafora eorum Mars fuerit inuentus, <supplied>in</supplied> alio uero cardine Saturnus sit constitutus, de imperio suo deiecti ab aliis subiugabuntur. Si uero Iuppiter Martem et Saturnum superior effectus prospera radiatione respexerit, et Lunae lumen crescentis exceperit, post captiuitatem rursus imperio reddentur, ut postea maior illis et felicitatis et dignitatis cumulus accedat. <milestone unit="par" n="3"/> Si Sol in MC. aut in horoscopo partiliter fuerit inuentus, et sit in masculino signo, Luna uero in anafora Solis fuerit inuenta, beniuolae uero stellae Solem in matutino ortu protexerint, reges simili ratione nascentur. Si uero, his sic ordinatis, Mars in MC. fuerit inuentus, et Iuppiter in <supplied>I</supplied>MC., erunt periculosi, terribiles, efficaces, totius orbis dominia possidentes. <milestone unit="par" n="4"/> Si Sol, in principalibus geniturae locis constitutus, in masculino signo fuerit inuentus, et Luna in principalibus geniturae locis posita, femininum possederit signum, aut certe unus ipsorum, sic sicut diximus collocatus, in primis cardinibus fuerit inuentus, claros nobiles efficiunt et potentes, et quibus ciuitatum tuitio credatur. Si uero, his sic ordinatis, Iouis testimonium accesserit, exercitus illi imperatoris iudicio committitur.</p></div>

<div type="cap" n="23"><head>XXIII.</head>
<p><milestone unit="par" n="1"/> <hi rend="bold">De biothanatis.</hi> Si Luna in cardinibus plena fuerit inuenta, aut in anaforis aut in epicataforis cardinum, Mars uero in anaforis aut in epicataforis constitutus aut cum ipsa fuerit inuentus, aut <supplied>eam</supplied> quadrata aut diametra radiatione respexerit, sic sicut diximus collocatam sed minutam, <supplied>et</supplied> Saturnus, similiter in anaforis uel in epicataforis constitutus, uideat aut Martem aut Lunam, sic sicut diximus collocatos, si Saturnus Solem quadrata aut diametra radiatione respexerit, biothanati nascuntur. <milestone unit="par" n="2"/> Sed et <supplied>si</supplied> in quocumque alio loco Lunam Saturnus et Mars quadrata aut diametra radiatione respiciant, sine testimonio beniuolarum stellarum, biothanatos efficiunt. Sed et si Mars in cardinibus fuerit inuentus, et <supplied>sit</supplied> Luna in anaforis cardinum posita, Ioue alieno existente aut radiis Solis absconso, et Saturno in cardinibus constituto aut in anaforis cardinum posito, aut quacumque radiatione Solem uidente, biothanati nascentur. <milestone unit="par" n="3"/> Sed et Si Mars, in cardinibus constitutus, uel in anaforis cardinum positus, per quadratum Lunam crescentem de loco superiore uideat, nec beniuolae radius respiciat, biothanatum simili ratione perficiet. Et sicut frequenter diximus, secundum differentiam signorum exitus decernitur mortis. In humanis enim signis gladio mors inferetur aut a latronibus aut in pugna aut <del>in</del> aliqua licentia potestatis. In terrestribus uero signis, in locis desertis similiter faciet interire, aut certe uariis calamitatibus implicatos. <milestone unit="par" n="4"/> In aquosis signis, tempestatibus, naufragiis, turbinibus fluuiisque submergit, ita ut ex aqua semper acerbum inferatur exitium. In solidis, per praecipitia proiectos aut ex altis deiectos locis faciet interire. In igneis, flagrantibus tradit incendiis, aut casu exortis, aut potestatis alicuius iussione conceptis. In humidis aut cruditate aut pthisi aut nigro felle aut sanguins reiectione aut suppurata aegritudine faciet interire. <milestone unit="par" n="5"/> Si Mars in quocumque cardine fuerit inuentus, aut in XI. ab horoscopo <supplied>loco</supplied> fuerit, aut in VIII., et eum in his locis constitutum Saturnus diametra radiatione respiciat, aut si, Marte sic posito, in VII. ab horoscopo loco fuerit inuentus, post multa uitae discrimina biothanatos faciunt interire, praesertim si Iuppiter Martem nec de superiore loco uiderit, nec cum eo fuerit inuentus. Sed mors pro signorum uarietate decernitur. <milestone unit="par" n="6"/> Sed si his sic ordinatis, sine testimonio scilicet Iouis, cum Marte aut cum Saturno Mercurius fuerit inuentus, aut eum quadrata radiatione respexerit, Luna aut in cardine constituta, aut in anafora aut in epicataforis posita, faciunt falsarios, maleficos, pecuniarum adulteratores, ut ex istis criminibus seuera iudicantis animaduersione plectantur. <milestone unit="par" n="7"/> Sed et si Saturnus in IV. uel in XI. loco fuerit inuentus, et cum eo sit Mercurius, aut quadrata illi aut diametra radiatione iungatur, Mars uero aut cum ipsis fuerit, aut quadrata aut diametra eos radiatione respiciat, aut si, sic positis, in Saturni domo Mars collocatus Lunam in cardinibus positam quadrata uel diametra radiatione respiciat, praecedentium facinorum decernit exitia. <milestone unit="par" n="8"/> Si uero Iuppiter, sic his omnibus ordinatis, de superiore loco Martem prospera radiatione respiciat, aut si cum ipso fuerit inuentus, aut si Lunae plenos radios exceperit, accusati ex istis criminibus salutari sententia liberantur. Si Luna in occasu fuerit inuenta, et Mars aut Saturnus in horoscopo sint partiliter locati, aut, uno eorum in horoscopo posito, si alia maliuola stella in MC. fuerit inuenta, biothanati nascuntur. <milestone unit="par" n="9"/> Sed <supplied>et si</supplied> in quocumque alio cardine Luna fuerit inuenta, et cum ea in ipso signo aut Mars aut Saturnus sit partiliter collocatus, aut si diametra eam uel quadrata unus ex eis radiatione respexerit, alter uero Mercurium de superiore loco quadrata radiatione uideat, aut si diametra illi partium societate iungatur, in cardinibus aut in anaforis uel in epicataforis cardinum constitutus, biothanatos efficiet. Sed hoc malum fortius conualescit, si Solem Mars aut Saturnus quadrata aut diametra radiatione respiciat.</p>
<p>
<milestone unit="par" n="10"/> Si Sol in aquosis signis fuerit inuentus, et in eodem signo uel loco Mars cum Luna sit partiliter collocatus, aut si in XII. uel in VI. ab horoscopo loco sit cum Luna pariter positus, Saturno horoscopum de diametro respiciente, biothanati nascentur; aut enim laqueo suspensi interibunt, aut aquis submersi extremum consequentur mortis exitium. Si Luna cum Saturno partili societate coniuncta in VIII. ab horoscopo loco fuerit inuenta, nec aliqua beniuola stella in cardine fuerit constituta, a nimia sanguinis effusione mors inferetur. <milestone unit="par" n="11"/> Si uero, his sic ordinatis, in alio cardine beniuola stella fuerit inuenta, desperati medicinae remediis conualescunt. Si uero cum Marte Luna in VII. ab horoscopo loco fuerit inuenta, haemorroicos faciet interire. Sed generaliter Saturnus in nocturna, Mars in diurna genitura in VII. ab horoscopo loco constituti haemorragias, id est sanguinis eruptiones, efficient. Sed et si in signis <unclear/> eius <supplied><gap/></supplied> qui VII. ab horoscopo locus uel locus Fortunae fuerit inuentus, secti ferro uitium ualitudinis consequentur.</p>
<p>
<milestone unit="par" n="12"/> Si uero, his sic sicut diximus ordinatis, beniuola stella prosperum illis testimonium radiationis commodarit, secti ferro ab ista aegritudine liberabuntur. Si uero ambo, id est Saturnus et Mars, in VII. ab horoscopo loco fuerint constituti, horoscopo uel loco Fortunae in his signis in quibus diximus constitutis, id est in Martis aut in Saturni, aut si, uno ex istis in VII. ab horoscopo loco constituto, alius eum quadrata uel diametra radiatione respiciat, secti <supplied>a</supplied> medicis interibunt. <milestone unit="par" n="13"/> Si Luna in occasu fuerit inuenta, et Mercurius et Mars partili societate coniuncti in MC. fuerint constituti, homicidas paricidasque perficient, aut qui nefario furoris instinctu fraterno sanguine cruententur. Sed hos istorum facinorum pulsatos inuidia, et minaci accusatione publicatos, seueris facient iudicum animaduersionibus interire. <milestone unit="par" n="14"/> Si Luna et Mars in IX. ab horoscopo loco fuerint constituti, Sol uero et Mercurius in III. sint ab horoscopo loco collocati, sacrilegos efficiunt spoliatoresque templorum, sed qui propter hoc facinus seuera iudicis animaduersione plectantur. Sed et si Sol cum Saturno et Marte et Mercurio in XI. sit ab horoscopo loco constitutus, et Luna sine testimonio Iouis in III. sit ab horoscopo loco posita, ex praedictis facinoribus facient biothanatos interire. <milestone unit="par" n="15"/> Si Sol in horoscopo fuerit inuentus, Mars uero et Saturnus aequis partibus iuncti in XII. loco sint ab horoscopo, et Lunam in VI. ab horoscopo loco constitutam diametra radiatione respiciant, seruos biothanatos efficient. Si in signo Saturni uel in signo Martis horoscopus fuerit inuentus, aut certe locus Fortunae <del>si uero</del> sit in horoscopo partiliter constitutus, et cum eo Mercurius aequis partium societatibus iunctus, Saturnus uero et Mars in VII. sint ab horoscopo loco positi, epilempticos faciunt sed biothanatos. <milestone unit="par" n="16"/> Si Luna in MC. partiliter fuerit collocata, et Mars sit partiliter in horoscopo positus, Saturnus uero in Lunae sit anafora constitutus, biothanatos efficiunt. Sed et si Luna cum Mercurio in VIII. ab horoscopo loco fuerit inuenta, et Mars cum Saturno aut in V. aut in XI. ab horoscopo loco sit collocatus, biothanatos efficient. Sed et si Mars et Saturnus quadrata se radiatione respexerint, Marte in quolibet cardine constituto, et unus ex his Lunam aut quadrata aut diametra radiatione respexerit, aut si cum ea fuerit inuentus, biothanatos efficient. <milestone unit="par" n="17"/> Sed et si Luna cum Marte in VIII. loco ab horoscopo fuerit inuenta, et Sol in VII., Saturnus uero in MC. aut in quolibet cardine, biothanatos efficiet. Si Mars et Saturnus in XI. ab horoscopo loco fuerint inuenti, aut si unus eorum in ipso sit loco positus, alius uero cum Luna sit collocatus, aut eam quadrata radiatione respiciat, et Mercurius <supplied><gap/></supplied> aut Marti qualibet radiatione iungatur, faciet insanos, epilempticos, biothanatos. Sed hoc peius erit si Mars in XI. ab horoscopo loco fuerit inuentus, et Saturnus in V. <milestone unit="par" n="18"/> Sed et si Sol in VIII. ab horoscopo loco fuerit inuentus, et Luna sit in MC. partiliter collocata, et horoscopus aut locus Fortunae in signo Solis sit, aut in signo Lunae, insanos biothanatos efficiet. Si <supplied>in</supplied> cupidinis loco, id est cupiditatum, Mars et Saturnus pariter fuerint inuenti, et sit ipse locus in aliquo geniturae cardine constitutus, Venerem uero hi quos diximus qualibet radiatione respexerint, gonorroicas mortes efficient; quod si et Lunam uiderint, lunaticos faciunt; quod si et Mercurium uiderint, in falso aut in adulterata pecunia deprehensos faciunt biothanatos interire. Quod si hos omnes sic collocatos Iuppiter respexerit, ex istis omnibus periculis liberantur. <milestone unit="par" n="19"/> Si Mars et Saturnus in horoscopo fuerint inuenti, et in anafora eorum Luna sit posita, uitiatis luminibus faciunt biothanatos interire. Sed et si Luna aut Sol in horoscopo fuerit, et Mars et Saturnus in anafora eorum, similiter faciunt uitiatis oculis biothanatos interire. Sed et si Luna cum Marte fuerit inuenta in horoscopo, et Saturnus cum Sole in MC. fuerit constitutus, spasmos aut epilempsias aut insanias faciunt, et uiolentae mortis exitium. Sed et si Luna et Sol in cardinibus fuerint inuenti, et cum ipsis luminibus Mars et Saturnus existant, aut in aliis sint cardinibus constituti, biothanatos faciunt interire. <milestone unit="par" n="20"/> Si Mars aut Saturnus in loco fortunae fuerint inuenti, et in V. uel in XI. ab horoscopo loco synodus sit, biothanatam mortem efficiunt. Si Mars cum Luna in XII. ab horoscopo loco fuerit constitutus, in II. uero ab horoscopo loco, id est in anafora, Saturnus et Sol, biothanata morte facit interire. Sed et frequenter in ipso ortu secti particulatim de matris uisceribus proferentur, praesertim si in isdem partibus omnes fuerint inuenti. <milestone unit="par" n="21"/> Si Luna in MC. uel in IMC. fuerit inuenta, alia uero maliuola stella in alio cardine sit constituta, et alia maliuola stella Lunam diametra radiatione respiciat, aut si horoscopum similiter <unclear/>attendat, aut si in V. aut in XI. ab horoscopo loco fuerit inuenta, biothanatos efficiunt.  Aut enim praecipitantur qui sic nati fuerint, aut ipsi sibi inferent mortem. Sed et secundum naturam eius stellae quae in contrario est, et secundum naturam signi, mortium completur diuersitas. <milestone unit="par" n="22"/> Si Luna in VIII. ab horoscopo loco fuerit inuenta, Mars uero in domo sua positus, in horoscopo sit partiliter constitutus, et cum ipso Venus et Mercurius et Sol omnes, aequis uel uicinis partibus iuncti, Lunae uero coniunctionem partiliter aut Mars aut Saturnus excipiat, lacerati ferarum morsibus interibunt. Si Luna minuta luminibus in VIII. ab horoscopo loco fuerit inuenta, et eam Saturnus qualibet radiatione respiciat, aut si cum ipsa fuerit inuentus, biothanatos faciet, sed tales qui undis submersi miserum incurrant mortis exitium.</p>
<p>
<milestone unit="par" n="23"/> Si Luna in occasu fuerit inuenta, Saturnus uero in VI. ab horoscopo loco, uel locus Fortunae in Saturni domo sit uel Lunae, dysentericos faciunt interire. Si Luna in horoscopo fuerit inuenta, Saturnus uero cum Mercurio in VII. sit ab horoscopo loco constitutus, stultos, lentos, fatuos, caducos efficiunt. Sed et si, his sic ordinatis, in aliquo cardine Mars fuerit inuentus, fatuos, caducos, sed biothanatos efficiunt. <milestone unit="par" n="24"/> Si Saturnus in III. uel in IX. ab horoscopo loco fuerit inuentus, et eum Mars quadrata radiatione respiciat, magnis rebus uel magnis actibus facient praepositos, sed patrimonium quodcumque ab ipsis collectum fuerit dissipatur. Habebunt etiam maximas ualitudines, et multis malis in peregrinis constituti locis obligantur; quorumdam parentes patresque debilitant, aut certe faciunt biothanatos interire. Si uero Mercurius cum uno ipsorum fuerit inuentus, et Luna aut cum ipsis sit, aut quadrata uel diametra radiatione eos respiciat, sacrilegos, spoliatores templorum, latronum duces, homicidas sed mala faciet morte pereuntes. <milestone unit="par" n="25"/> Si Sol et Saturnus et Mercurius in MC. fuerint inuenti, accusationis pericula ex absconditis litteris faciunt inferri, aut ex falsatis publicis litteris, aut ex adulteratis pecuniis. Si uero hos Mars quadrata aut diametra radiatione respexerit, aut si cum ipsis fuerit inuentus, latrones homicidas, exules tamen fugitiuosque perficient. <milestone unit="par" n="26"/> Si uero, his sic ordinatis, Iuppiter in alio cardine fuerit inuentus, post tempus ex istis calamitatibus liberati, ad magnae potestatis gratiam transferentur. Si uero Luna, sic his omnibus positis, aut in cardine aliquo aut in anaforis uel in epicataforis fuerit inuenta, post haec omnia biothanata morte morientur. <milestone unit="par" n="27"/> Si Mercurius et Saturnus in VI. uel in XII. ab horoscopo loco fuerint constituti, inefficacibus et miseris rationibus praeponentur, sed hos eosdem faciunt in omnibus tardos semper et languidos. Si uero hos Mars quadrata uel diametra radiatione respexerit, sceleratos latrones, periuros, delatores et suorum proditores efficiunt. Quidam uero propter seruos uel propter damnatos homines periculis uel custodiis traduntur, praesertim si Lunam Mars qualibet radiatione respexerit. <milestone unit="par" n="28"/> Si Saturnus in VIII. ab horoscopo loco fuerit inuentus, aut in anafora horoscopi fuerit constitutus, Luna uero in anaforis uel in epicataforis sit constituta, et Mars in VII. ab horoscopo loco inueniatur, erunt ab omni religionum cura sepositi. Si uero, sic his omnibus ordinatis, Saturnus et Luna in quadratis eorum uel in diametris locis fuerint inuenti, spoliatores templorum efficiunt, sed qui ob hoc publica morte plectantur. Quodsi, his sic ordinatis, Iuppiter et Venus cum ipsis fuerint inuenti, sacerdotes, profetas, neocoros efficiunt, sed et ipsos biothanata morte pereuntes. <milestone unit="par" n="29"/> Si Luna cum Marte in occasu fuerit inuenta, ita ut Mars praecedat in partibus, Saturnus uero et Mercurius in IMC. sint pariter constituti, biothanatos efficiunt. Sed et mors pro signorum natura cognoscitur: in tropicis uel in aquosis signis constituti, aut hydropicos perimunt, aut undis faciunt fluminibusque submergi; in duplicibus uero signis aut in solidis sic sicut diximus positi, epilempticos faciunt, sed biothanata morte pereuntes. Si uero hos Iuppiter et Venus ex aliqua parte respexerint, discrimen praecedentis infortunii mitigatur.</p></div>

<div type="cap" n="24"><head>XXIV.</head>
<p><milestone unit="par" n="1"/> <hi rend="bold">De damnatis.</hi> Si locus Necessitatis in domo Mercurii fuerit inuentus, Luna uero in domo Saturni uel Martis fuerit inuenta, Mercurium uero Mars aut Saturnus quadrata aut diametra radiatione respiciant, aut cum ipso in aliquo cardine fuerint collocati, aut si in anaforis uel in epicataforis cardinum, aut si in horoscopo uel in loco Fortunae uel in loco Necessitatis fuerint constituti, faciunt quolibet genere damnari. <milestone unit="par" n="2"/> Si uero locus Necessitatis in domo Mercurii uel in domo Lunae fuerit inuentus, aut in domo Martis aut in domo Saturni, et sit in aliquo geniturae cardine locus ipse partiliter constitutus, et ex his omnibus stellis quarum mentionem fecimus aliqua in anaforis uel in epicataforis fuerit inuenta, simili facient ratione damnari. Damnationes sunt autem metalli, operis publici, exilii et ludi. <milestone unit="par" n="3"/> Sed et <supplied>si</supplied> locus Necessitatis in earum stellarum quarum diximus domibus fuerit inuentus, <supplied>et</supplied> quaedam ex ipsis in anaforis uel in epicataforis fuerint, aliae uero in cardinibus existant, iustae faciunt damnationis discrimen imponi. Si uero, his omnibus sic ut diximus ordinatis, Iuppiter in MC. constitutus maliuolas stellas prospera radiatione conueniat, omnium damnationum discrimina mitagabit. Tunc enim, post certum temporis spatium ex praedictis damnationibus liberati, imperatoris iudicio et dignitatibus suis restituentur et patriae. Si uero his omnibus Iouis fuerit testimonium denegatum, iuste damnatos seuerae animaduersioni facient subiugari. <milestone unit="par" n="4"/> Si dominus eius signi in quo locus Necessitatis fuerit inuentus, in Martis uel in Saturni uel in domo Mercurii constitutus, in horoscopo sit uel in loco Necessitatis collocatus, damnari perficiet. Sed et si locus Necessitatis ipse cum domino suo in praedictis fuerit <supplied>locis</supplied> constitutus, damnari perficiet. <milestone unit="par" n="5"/> Si locus Necessitatis in Mercurii domo fuerit inuentus, et Mercurius sit in aliquo cardine constitutus, Mars uero et Saturnus in anaforis sint cardinum uel in epicataforis positi, damnari perficient. Si uero, his omnibus sic sicut diximus ordinatis, Luna aut in cardinibus aut in anaforis aut in epicataforis cardinum fuerit inuenta, damnati biothanata morte morientur. <milestone unit="par" n="6"/> Si locus Necessitatis in Mercurii domo similiter fuerit inuentus, et Mercurius <del>et Mars</del> in Saturni positus domo uel in anaforis uel in epicataforis cardinum fuerit inuentus, Marte et Saturno in cardinibus partiliter constitutis, et alieno ab his Ioue existente, iustae damnationis et cum omnium uoluntate sententia proferetur. <milestone unit="par" n="7"/> Si in loco Fortunae locus Necessitatis ceciderit, aut dominus loci Fortunae in loco Necessitatis fuerit inuentus, aut dominus <supplied>loci</supplied> Necessitatis in loco Fortunae fuerit constitutus, iustae damnationis facient sententiam promi.</p></div>

<div type="cap" n="25"><head>XXV.</head>
<p><milestone unit="par" n="1"/> <hi rend="bold">De eunuchis et de hermaphroditis.</hi> Si Sol et Luna in femininis signis fuerint inuenti, aut simul positi, aut in diuersis locis collocati, et Venus in feminino signo constituta in aliquo sit cardine, Luna uero et Mars in quocumque cardine partiliter <supplied>fuerint</supplied> collocati, aut eunuchos aut hermaphroditos facient. Si uero Sol et Luna eadem qua diximus ratione in masculinis signis fuerint collocati, et si Venus in masculine signo sit posita, et sit mulieris ista genitura, nascentur mulieres quae uirili animo succinctae in modum uirorum cum mulieribus coire desiderent. <milestone unit="par" n="2"/> Si Venus in Mercurii domo fuerit inuenta, et Mercurius in Veneris, aut si hoc idem in finibus suis fecerint, Luna uero in Virgine aut in Capricorno aut in Tauro aut in Leone sit posita, ceterae uero masculinae stellae in femininis sint signis, femininae uero in masculinis, biformes hermaphroditique nascentur.</p>
<p>
<milestone unit="par" n="3"/> <hi rend="bold">De impuris.</hi> Si Mercurius et Venus pariter in XIX. parte Arietis sint positi, impuros ore perficiunt. Sed et si Venus et Luna cuiuscumque signi XXX. tenuerint partem, et per quadratum se diametrumque respiciant, haec eadem uitia latenter exerceri perficient. Si uero domini eorum signorum in quibus Luna et Venus XXX. possident partem, haec eadem signa qualibet radiatione respexerint, haec eadem uitia sine cura pudoris publice exercebunt.</p>
<p>
<milestone unit="par" n="4"/> <hi rend="bold">De sterilibus et cinaedis.</hi> Si Mars et Venus in matutino ortu collocati, in masculino signo simul fuerint positi, mulieres uiragines sterilesque perficiunt. In uirorum uero genituris, si, in femininis signis, in uespertino ortu simul fuerint collocati, et eos Saturnus qualibet radiatione respexerit, cinaedos efficient, templorum cantibus seruientes. Si uero in Ariete uel in Capricorno stellarum fuerit ista coniunctio, haec <supplied>eadem</supplied> libidinum uitia decernuntur. Sed et si Venerem <supplied><gap/></supplied> diametra uel quadrata radiatione respexerit, et omnibus illis Iouis testimonium denegetur, in femininis quidem <supplied> genituris </supplied> <unclear/>mali post dici pronuntia, in uirorum uero genituris gallos abscisos dicito et cinaedos. <milestone unit="par" n="5"/> Si Luna Saturnum diametra radiatione respiciat, Mars uero ita sit positus ut hos de quadrato Venerem uero de diametro uideat, et omnes hi quattuor commutatis suis domibus existant, mulieres quidem steriles uiraginesque perficiunt, masculos autem cinaedos. Sed et si Saturnus, cum Luna in uno signo positus, in eadem signi parte fuerit collocatus, cinaedos efficiet. <milestone unit="par" n="6"/> Luna quoque et Venus, in eadem parte positae, cinaedos efficiunt; Venus quoque et Sol in VIII. ab horoscopo loco positi cinaedos efficiunt. Sed et si Mercurius et Venus in maliuolarum stellarum sint domibus collocati, Mars uero sit et Saturnus in Veneris domo, hoc idem simili ratione perficiunt. <milestone unit="par" n="7"/> Sed ut hoc partili possis ratione colligere, breuiter ostendam. Computa a Luna ad Venerem, et tantumdem ab horoscopo. Si in feminino signo numerus ceciderit, et Luna sit in feminino signo constituta <supplied>a</supplied> XXV. usque ad XXX. partem, masculos cinaedos inuenies, sed qui hoc uitium latenter exerceant, feminas uero simili ratione meretrices. <milestone unit="par" n="8"/> Sed existente praecedente numero a Venere ad Lunam computa, et tantumdem ab horoscopo, et si numerus in feminino signo ceciderit, dic uiros in istis libidinibus esse detectos. Hoc idem et in mulieribus pronuntiabis. Et si, duobus numeris sic sicut diximus constitutis, Luna et Venus in femininis signis positae et in nouissimis sint signorum partibus collocatae, praecedentibus <del>uiris</del> numeris in femininis inuentis signis, has infamias cum publica nota perficiunt. <milestone unit="par" n="9"/> Si uero non fuerit Venus cum Luna, sed <supplied>in</supplied> uespertino ortu constituta, et in feminini<del>s</del> signi<del>s</del> nouissimis partibus collocata, Lunam in nouissimis signi partibus positam quadrata radiatione respexerit, masculos cinaedos, mulieres meretrices efficiet, sed qui has libidines latenter semper exerceant. Si uero, ex praecedenti numero, feminina inueneris signa, et his sic ut diximus existentibus, Saturnus in feminino signo constitutus Lunam uel Venerem quadrata radiatione respexerit, faciet deformes, pauperes, cinaedos. <milestone unit="par" n="10"/> Si uero, omnibus sic ut diximus ordinatis, Mars cum Saturno fuerit inuentus, gallos faciet abscisos. Si uero his sic ut diximus ordinatis, et utroque numero partili ratione collecto, Venus in nouissimis partibus constituta Saturnum Martemque respiciat, cinaedos felices efficiet, quibus templorum officia credantur, aut nobiles mulieres meretricum faciet uitiis implicari. <milestone unit="par" n="11"/> Si Mars et Mercurius et Venus et Luna in tropicis signis aut simul fuerint, aut quadrata se radiatione respiciant, meretrices efficiunt, sed studia earum ex signorum uarietate mutantur. Si enim in femininis signis sicut diximus fuerint, meretrices efficiunt, si uero in masculinis uiragines. <milestone unit="par" n="12"/> Si Luna cum Marte et Venere in horoscopo fuerit inuenta, et Sol sit in XII. ab horoscopo loco positus, horoscopum uero Saturnus quadrata uel diametra radiatione respiciat, gallos faciet abscisos, cinaedos, sed tunc si omnibus desit Iouis testimonium. Si Venus et Saturnus aut simul fuerint, aut quadrata se radiatione respexerint, aut sint radiis Solis absconsi, et <supplied>sit</supplied> Luna in femininis signis posita, horoscopo in feminino signo collocato, latentes cinaedos efficiunt. <milestone unit="par" n="13"/> Si uero Saturnus et Venus in matutino ortu fuerint collocati, faciunt in ista libidinum labe publicari. Si uero Mars, in uespertino ortu positus, quadrata illos uel diametra radiatione respexerit, publicos cinaedos efficiet. Si uero, his sic omnibus sicut diximus ordinatis, Mars in cardinibus fuerit inuentus, gallos faciet abscisos. Si uero fuerit feminina genitura, et hae omnes stellae sic sicut diximus in masculinis signis fuerint collocatae, libidinosam uiraginem faciunt. <milestone unit="par" n="14"/> Generaliter sane si Luna et Sol et horoscopus in Capricorno uel in Ariete uel in Tauro uel in Leone fuerint, ita ut in facie eorumdem signorum sint aut in dorso, omnium libidinum impuritates cum extrema corporis effeminatione decernunt. In omni genitura si Luna in cauda Leonis fuerit inuenta, cinaedos efficiet, Matris deorum tympanis seruientes. Si uero in facie Leonis uel in facie Capricorni uel in facie Arietis uel in facie Tauri fuerit inuenta, et feminas et uiros ad omnia impuritatis uitia praecipitat. <milestone unit="par" n="15"/> Si uero in his signis Lunam constitutam Saturnus et Venus simul positi, in VII. scilicet geniturae loco, quadrata radiatione respexerint, cinaedos efficiunt. Si uero his se Mars qualibet radiatione coniunxerit, publicos reddunt cinaedos. <del>K</del> Venerem quoque in Tauro uel in Leone uel in Virgine uel in Capricorno <supplied>positam</supplied> si Mars et Saturnus qualibet radiatione respexerint, cinaedos simili ratione perficient. <milestone unit="par" n="16"/> Si, in nocturna genitura, Luna in XII. uel in VI. ab horoscopo loco fuerit inuenta, in diurna uero Sol in iisdem locis fuerit collocatus, et sit quidem Luna in nocturna in finibus Veneris, Sol uero in diurna in finibus Veneris positus, Venus <supplied>uero</supplied> in VII. ab horoscopo loco aut in IMC. constituta in suis finibus, cinaedi nascuntur. Quodsi hos sic ut diximus ordinatos Mars quadrata uel diametra radiatione respexerit, gallos faciet abscisos. In omnibus tamen testimonium Iouis quaere; nam si fuerit, haec uitia ex parte aliqua aut mitigantur aut celantur.</p>
<p>
<milestone unit="par" n="17"/> <hi rend="bold">De eunuchis.</hi> Si Luna in sterilibus signis fuerit inuenta, et cum ea sit Saturnus partiliter collocatus, Venus uero hos qualibet radiatione respexerit, sit autem Saturnus in finibus Veneris, et Venus in finibus Saturni, nec Lunam Iuppiter aliqua radiatione respiciat, eunuchi fient. Si uero in terrenis signis Luna cum Saturno sic fuerit sicut diximus, Venus uero cum Saturno commutauerit fines, et absit similiter testimonium Iouis, <del>coitus</del> fient eunuchi, sed qui cum mulieribus coeant.</p>
<p>
<milestone unit="par" n="18"/> <hi rend="bold">De cinaedis inuestigandis.</hi> Nunc tibi locum libidinum intimabo partiliter, ut omnium libidinum uitia ueris possis rationibus inuenire. Computa a Luna usque ad Saturnum, et quantuscumque numerus signorum fuerit inuentus, tantum rursus ab horoscopo computa, et in quocumque signo neuissimus uenerit numerus, ipsum tibi signum uitiorum ac libidinum locum monstrat. <milestone unit="par" n="19"/> Si itaque signum femininum fuerit in quo libidinis locus partiliter ceciderit, et maliuola stella hunc eumdem locum uel quadrata uel diametra radiatione respexerit, Venus uero sit in aliquo cardine collocata, cinaedi nascentur sed latentes. Si uero locus libidinum partili ratione collectus, in deiectis ab horoscopo locis fuerit inuentus, in signo feminino, omni faciet impuritatis labe pollutos. Si uero, hoc loco sic sicut diximus constituto, Luna aut in primis partibus Piscium aut Capricorni aut Leonis fuerit, aut in Tauri nouissimis, impuris faciet libidinum uitiis implicari.</p>
<p>
<milestone unit="par" n="20"/> Si uero, loco libidinum in deiectis locis constituto et maliuolarum stellarum testimuniis pulsato<del>s</del>, in deiectis ab horoscopo locis Sol et Luna uel in maliuolarum stellarum signis uel in humilitatibus suis fuerint inuenti, cinaedos publicos faciunt, omnium libidinum impuris uitiis implicatos. Fortius autem haec conualescunt, si libidinis locus aut in Capricorno fuerit aut in Ariete aut in Tauro. <milestone unit="par" n="21"/> Si Venus domina geniturae fuerit inuenta, et habens dominium cum Marte <supplied>sit</supplied> pariter collocata, in feminino scilicet signo et in deiectis ab horoscopo locis, Saturnus uero in masculino signo positus, horam quidem <supplied>de</supplied> trigono <del>s</del>, <supplied><gap/></supplied> uero de quadrato respexerit, in suis signis uel in suis partibus collocatus, et Luna sit in deiectis locis posita, cineadi nascentur. Si Luna, Venus, Mars et Saturnus in femininis sint signis collocati, in deiectis scilicet ab horoscopo locis, et sint aut simul <supplied> positi </supplied> aut quadrati, publicos cinaedos efficiunt. Si uero unus ex his omnibus bene fuerit collocatus, faciet homines latenter haec uitia exercentes. <milestone unit="par" n="22"/> Si Venus et Saturnus in feminino signo constituti, in VII. sint ab horoscopo loco positi, Sol uero et Iuppiter et Luna et Mars in deiectis sint ab horoscopo locis positi, sine dubitatione cinaedos efficiunt. Si uero, his omnibus sic sicut diximus constitutis, Iuppiter solus in primis cardinibus fuerit constitutus, cinaedos quidem efficiunt, sed in maxima honorum gloria constitutos, et quibus regalium munerum officia credantur. Si uero, sic his omnibus sicut diximus positis, Luna in primis cardinibus fuerit inuenta, cinaedos diuites faciet. <milestone unit="par" n="23"/> Venus et Mars in tropicis signis positi, si se quadrata uel diametra radiatione respexerint, in femininis scilicet signis, cinaedos efficiunt, sed qui latenter his uitiis implicentur. Si uero in statione constituti sine testimonio Iouis haec quae diximus possederint signa, mulieres quidem meretrices prostitutas, uiros uero publicos cinaedos efficiunt.</p></div>

<div type="cap" n="26"><head>XXVI.</head>
<p><milestone unit="par" n="1"/> <hi rend="bold">De expertis litterarum.</hi> Si Mercurius et Sol simul fuerint collocati, ut, in uno signo positi, aequata partium societate iungantur, nec eos Luna aliqua radiatione respiciat, aut certe non sit in horoscopo constituta, expertos faciet litterarum.</p>
<p>
<milestone unit="par" n="2"/> <hi rend="bold">De famosis gladiatoribus.</hi> Iuppiter in finibus Martis positus in quocumque signo, et Mars in finibus Iouis, Si in cardinibus collocati quadrata se uel diametra radiatione respexerint, et, in diurna genitura, Sol sit in deiectis ab horoscopo locis, Luna uero, in nocturna genitura, famosi gladiatores nascentur.</p>
<p>
<milestone unit="par" n="3"/> <hi rend="bold">De athletis.</hi> Si Mars in finibus Mercurii fuerit inuentus, in quocumque scilicet signo, et Mercurius similiter in Martis, Venus uero hos ambos qualibet radiatione respiciat, athletae nascentur. Si uero in cardinibus fuerint collocati, athletae nascentur in omni certaminum conflictatione uictores. Si uero Mercurio et Marti testimonium defuerit Veneris, oplomachi nascentur, aut palaestrae aut athletarum magistri, sed qui numquam certaminibus se committant. <milestone unit="par" n="4"/> Si uero Marte in finibus Mercurii constituto, et Mercurio rursus in Martis, Iouis et Veneris testimonium qualibet radiationis societate conferatur, pyctae erunt inuenti, et si ei sola Venus testimonium commodet, cursores efficiet. Sed haec fortius conualescunt, si locus Fortunae et locus actus in cardine inuentus praecedenti stellarum societate iungatur.</p>
<p>
<milestone unit="par" n="5"/> <hi rend="bold">De causidicis, oratoribus.</hi> Si Mercurius in finibus suis fuerit inuentus, aut in Martis, et sit in deiectis locis constitutus, et eum Mars, in domo Mercurii uel in finibus eius collocatus, qualibet radiatione respexerit, causidicos, oratores efficient. Si uero sic Mercurius sicut diximus positus, in diurna genitura, non sit in deiectis locis, et eum Mars in cardinibus positus, in his in quibus diximus partibus, prospera radiatione respexerit, magnos oratores famososque perficiet.</p>
<p>
<milestone unit="par" n="6"/> <hi rend="bold">De medicis.</hi> Si Mars et Venus partiliter iuncti quadrata se radiatione respexerint, inspicientes locum in quo actus fuerit inuentus, medici nascentur. Si uero mutauerint fines suos, sit autem Mars in finibus Veneris, et Venus in finibus Martis, et his prosperum Mercurii testimonium accedat, ingeniosi medici nascentur. Si uero non sit illis Mercurius adiunctus, coqui nascentur.</p>
<p>
<milestone unit="par" n="7"/> <hi rend="bold">De musicis.</hi> Si Mercurius cum Venere constitutus, siue per noctem siue per diem, aut in suis aut in Veneris finibus fuerit inuentus, musicos faciet organa dulci modulatione tractantes. Sed et si non fuerint simul positi, et sit Mercurius quidem in finibus Veneris, Venus uero in finibus Mercurii, hoc idem simili ratione perficient. Si uero Venus in finibus Mercurii fuerit, et Mercurius in alieno signo uel in alienis fuerit partibus collocatus, habebunt quidem musicae sonum uocis, sed erunt ignobili quadam humilitate proiecti.</p>
<p>
<milestone unit="par" n="8"/> In omnibus autem <del>p</del>artibus quaere Fortunae locum, deinde actus, et <supplied>qui</supplied> locus in anafora Fortunae inuenietur. Cum itaque actus inueneris locum, uide et dominus ipsius signi in quo sit loco constitutus. Sed et dominus signi in quo Fortunae locus fuerit inuentus, simili ratione inspice, et uide quo sit etiam ipse in loco constitutus, et cum hos diligenti ratione inueneris, uide qui sit ex ipsis oportunius collocatus, id est qui ipsorum sit in ipso signo positus; et si ambo in uno loco fuerint inuenti, uide qui magis oportunis ceciderit. <milestone unit="par" n="9"/> Si uero in loco Fortunae non fuerint, uide ne in loco actus sint constituti, et <supplied>si</supplied> in hoc loco simul fuerint inuenti, uide qui oportunius ceciderit. Si uero non fuerint in hoc loco, uide qui horoscopum ex ipsis cardinali radiatione respiciat, et tunc, ex hoc tractatu, artem poteris explicare. <milestone unit="par" n="10"/> Si enim Venus sic fuerit inuenta, faciet, pictores, emplastratores, aurifices, argentarios, musicos, pro signorum scilicet uarietate, Iuppiter uero negotiatores, agricolas, generatores nauclerosque perficiet, similiter etiam ipse pro signorum uarietate; Mars medicos, tonsores et quorum ars aut ex ferro substantiam habeat aut ex igni, Mercurius qui officia canna uel lingua uel oratione pertractent, Saturnus laboriosos, urinatores, naucleros, sed qui omni infelicitatis genere deprimantur. Sed haec omnia sicut frequenter diximus pro signorum uarietate definies. <milestone unit="par" n="11"/> Vt autem scias an in decretis artibus perseuerent, breui tibi ratione monstrabo. Vide in quo signo sit  Mercurius positus, et inquire signi ipsius dominum, et cum inueneris quaere an bene sit collocatus. Si enim bene fuerit collocatus, permanent in artibus, et ex ipsis lucra maxima consequentur; si male, sine fructu artis suae tractantes officia laborabunt, et easdem artes deserunt fatigati.</p>
<p>
<milestone unit="par" n="12"/> Haec tibi, Mauorti decus nostrum, partili explicauimus ratione collecta, ut omnia tibi secreta diuinae istius artis mediocritas nostra manifestis interpretationibus intimaret. Sed his explicatis sermo totus ad expositionem <hi rend="bold">Sphaerae Barbaricae</hi> transferatur.</p></div>
</div>


<div type="lib" n="VIII"><head>LIBER OCTAVVS</head>
<div type="cap" n="1"><head>I.</head>
<p><milestone unit="par" n="1"/> Nihil aliud in hac uitae breuitate laborandum nobis est, Mauorti decus nostrum, nisi ut, terreni corporis labe purgata et amputatis si fieri potest omnibus uitiis, uel certe plurimis, incorruptam animi diuinitatem et nulla scelerum contagione pollutam auctori nostro reddamus deo, ne diuinae fabricationis immemorem animum nostrum, uitiosis libidinum laqueis implicatum, tamquam proiectum per praecipitia perdamus. <milestone unit="par" n="2"/> Hoc est enim quod, per dies singulos, terrenum corpus operatur ut possit suum diuinum spiritum et prauis cupiditatum uoluptatibus occupatum et blanda sollicitatione deceptum caducae fragilitati suae semper adnectere, ut demersus animus et pessumdatus numquam originis suae possit inuenire principia, sed in tenebras semper in caenumque proiectus, maiestatis suae originem cum quibusdam dissimulationum trepidationibus erubescat. <milestone unit="par" n="3"/> Nihil enim debemus cogitare terrenum, praesertim cum sciamus fabricatorem nostrum deum ita nos diuini artificii moderatione fecisse, ut recti corporis forma, ab omni humilitatis deiectione seposita, nihil aliud primum patefacta oculorum acie nisi Solem, Lunam, stellas et horum omnium pulcherrimum atque immortale domicilium, mundum scilicet uideremus. <milestone unit="par" n="4"/> Ceteras enim animantes ita natura composuit ut ad terram demersae et caduca quadam humilitate proiectae et animo et corpore terrenis semper conuersationibus adhaererent, nos uero magna quadam necessitatis moderatione perficit, ut aliud sibi in nobis fragilitas corporis aliud immortalis animi diuinitas uendicaret, scilicet ut corpus, quod cum beluis uidemur habere commune, seruiens animo diuinitatis eius semper imperio subiaceret. <milestone unit="par" n="5"/> Considerantes igitur originis nostrae principia et animum nostrum maiestatis suae praesidio roboratum, ita nos instruere debemus ut animus per semet ipsum numinis sui auctoritate conuentus, dignum aliquid auctore suo et cogitet semper et faciat, ut sic institutus atque formatus rectum atque incorruptum immortalitatis iter ad originem suam reuersurus inueniat, nec errantibus gressibus <supplied>et</supplied> labentibus trepidantibusque uestigiis, sempiternis erroribus ad terrenae fragilitatis uitia reuoluatur.</p>
<p>
<milestone unit="par" n="6"/> Intuere itaque Mauorti, decus nostrum, patentibus oculis caelum, et pulcherrimam istam diuini operis fabricam animus tuus semper aspiciat. Tunc enim mens nostra, maiestatis suae recordatione formata, a prauis corporum illecebris liberatur, et exuta mortalitatis incommodis, ad auctorem suum festinate nititur gressu, nihilque aliud nisi res diuinas per omnia horarum momenta sagaci ac peruigili semper inquisitone perquirit. <milestone unit="par" n="7"/> Dabunt itaque nobis haec instituta quantulamcumque diuinae scientiae notionem, et ad originis nostrae secreta perducent. Diuinis enim semper disputationibus occupati, animum nostrum caelestibus potestatibus applicantes, et diuinis eum caerimoniis initiantes, ab omnibus prauarum cupiditatum desideriis separamur. <milestone unit="par" n="8"/> Quae res illud magnopere perficit ut, contemptis omnibus quae in rebus humanis uel mala putantur esse uel prospera, animum nostrum naturali uirtute et auctoritate compositum incorruptum origini suae inlibatumque reddamus. Nam cum uenientia didicerimus incommoda, imminentium malorum metum, ex hoc quod ea uentura didicimus, erecta mentis animositate contemnimus, nec denuntiata malorum pericula perhorrescimus. <milestone unit="par" n="9"/> Si ad haec excipienda animus noster se maiestatis suae recordatione formauerit, nec infelicitatis capimur incommodis, nec erigimur dignitatis insignibus, cum sciuerimus totum hoc nobis decreti pronuntiatione promissum. Sic possumus semper stabili ratione compositi nec infortuniis opprimi nec felicitatis gaudio subleuari.</p>
<p>
<milestone unit="par" n="10"/> Quod itaque his libris superesse credo, hoc explicare curabo. Nam aliud mihi tempus ad explicandam <hi rend="italic">Moiriogenesim</hi> reseruaui. Nunc in initiis huius libri dicemus quae signa se uideant, quae se audiant, quae uero nec uideant <supplied>nec audiant</supplied> . Totum enim hoc ad interpretationem <hi rend="italic">Sphaerae Barbaricae</hi> pertinebit. Dicemus etiam mensuras partium. Illud etiam addemus, quae partes in quibus signorum corporibus requirantur quid etiam nonagesima pars operetur quae a Graecis <hi rend="italic">enenecontameros</hi> dicitur, ut sic omnibus explicatis <hi rend="italic">Sphaeram Barbaricam</hi> facilius assequamur, et clararum stellarum efficacis licentiae potestatem.</p></div>

<div type="cap" n="2"><head>II.</head>
<p><milestone unit="par" n="1"/> <hi rend="bold">De parte nonagesima.</hi> Primum itaque de enenecontameride disputabo, id est de parte nonagesima. Quae res plurimis incognita a paucis leuiter uidetur esse tractata; nam et istum tractatum Petosiris sicut mihi uidetur inuido uoluit stridore celare. In omnibus genituris nonagesima pars ab horoscopo et nonagesima a Luna totidem sagaci debet inquisitione perquiri. Ex istis enim partibus exitus, uitae, mors, infortunia, pericula, felicitates, et tota substantia geniturae colligitur. <milestone unit="par" n="2"/> Ab horoscopo itaque profectus per cetera signa partem nonagesimam quaere, et cum hanc inueneris partem, uide quo sit in signo posita, id est an in beniuolae stellae domicilio an maliuolae reperiatur. Vide etiam dominus ipsius signi qualiter sit in genitura positus; diligenter etiam intuere quatenus beniuolae <supplied>stellae quatenus maliuolae</supplied> istam partem respiciant. <milestone unit="par" n="3"/> Singulae enim inspicientes istam partem pro natura sua cuncta perficiunt, et si maliuolae stellae fuerint solae, pessum dabunt, si beniuolae, maxima decernunt felicitatis insignia, si et beniuolae, pariter et maliuolae, id quod singulis decretum fuerit temperatur. Quaere etiam pars ipsa in cuius sit dominio ac potestate, id est in cuius finibus, et dominus partis quo sit in loco positus, et sic omnia ex natura stellae et ex loci potestate perspicies. Omnia enim et mala et prospera pro signi natura in quo nonagesima pars fuerit inuenta, stellarum mixturae perficiunt. <milestone unit="par" n="4"/> Hoc idem quaeres similiter ex Luna, et profectus ab ea parte in qua Luna fuerit inuenta, partem nonagesimam quaeres. Omnia enim et in ista parte similibus rationibus colliges, id est quale sit signum, qualis sit pars, qui et signi dominus et partis, quo et domini <del>et quo</del> in loco uel in quibus signis sint collocati, partem ipsam qua maliuolae, qua<del>m</del> etiam beniuolae radiatione respiciant. <milestone unit="par" n="5"/> Et si crescat Luna uide istam partem quatenus Mars Saturnusue respiciat, et si deficiat similiter. Omnia enim pro naturae suae potestate perficiunt, Si nonagesimam partem aut maliuolae stellae minaci radiatione respexerint, aut beniuolae prospero testimonio subleuarint. Sic inuenies exitum mortis, sic ordinem uitae, sic totam geniturae substantiam.</p></div>

<div type="cap" n="3"><head>III.</head>
<p><milestone unit="par" n="1"/> <hi rend="bold">De signis uidentibus et audientibus.</hi> Nunc quae stellae uideant, quae audiant explicabo. Aries Leonem non uidet sed audit eum. Leo uidet Arietem sed eum non audit. Aries Cancrum uidet pariter et audit. Cancer Arietem non uidet sed audit eum. Taurus et uidet Leonem pariter et audit, similiter Leo Taurum. Gemini Virginem uident et leuiter audiunt. Virgo Geminos leuiter uidet, sed plenissime audit. Cancer Libram et uidet pariter et audit. Libra uero Cancrum non uidet sed audit. Leo Scorpionem nec audit nec uidet. Scorpius uero Leonem et audit pariter et uidet. <milestone unit="par" n="2"/> Virgo Sagittarium ex obliquo respicit, sed eum non libenter audit. Sagittarius Virginem et audit pariter et uidet. Libra Capricornum et audit pariter et uidet, et a Capricorno et auditur pariter et uidetur. Scorpionem Aquarius non uidet, sed audit. Simili modo et Aquarium Scorpius non uidet, sed audit. Sagittarius Pisces nec uidet nec audit. Pisces uero Sagittarium et uident pariter et audiunt. Pisces Geminos non uident sed audiunt eos. Capricornus et Aries nec audiunt se nec uident. <milestone unit="par" n="3"/> Aquarius et Taurus ex obliquo se respiciunt et audiunt. Gemini Libram uident pariter et audiunt. Similiter Libra Geminos et audit pariter et uidet. <supplied><gap/></supplied> Sagittarius et Leo et audiunt se pariter et uident. Virgo Capricornum respicit quidem, sed eum non audit. Similiter Capricornus uidet Virginem, sed non audit. Libra Aquarium uidet, sed ipsa ab Aquario non uidetur; audiunt se tamen inuicem pariter. <milestone unit="par" n="4"/> Scorpius quidem Pisces uidet, sed non eos audit. Pisces uero Scorpionem uident, sed non audiunt. Sagittarius et Aries ita sunt collocati, ut nec uidere se nec audire queant. Sed et Capricornus et Taurus nec audire se possunt nec uidere. Aquarius et Gemini uident quidem se, sed omnino separantur auditu. Pisces et Cancer non se quidem uident sed audiunt.</p>
<p>
<milestone unit="par" n="5"/> Vt formas integras ordinationis acciperes, et scires quatenus sint in zodiaco circulo signa disposita, hac ex causa istius rei secreta tractauimus. Neque enim certo ordine et certo gradu haec duodecim signa collocata sunt, nec sic sunt posita, ut quae posteriori loco oriuntur praecedentia uel sequentia signa semper aspiciant. Vt ergo non argumentis sed re ipsa tibi hoc ostenderem, tractatum istum ex Abrahae libris excerptum edidimus, ut hoc quod diximus sermo noster manifestis tibi interpretationibus intimaret.</p></div>

<div type="cap" n="4"><head>IV.</head>
<p><milestone unit="par" n="1"/> <hi rend="bold">Diuisio Arietis.</hi> Nunc tibi illud intimare curabo quas partes in quibus signorum partibus quaeras. Omnes enim XXX partes per omnia signorum corpora diuiduntur. Vt itaque scias ubi sit prima pars, ubi sit secunda, ubi ceterae, hoc totum tibi breuiter indicabo.</p>
<p>
Arietis I. et II. partes in cornibus sunt constitutae, III. uero et IV. et V. in capite, VI. uero et VII. in facie, VIII. uero et IX. et X. in ore, XI. uero et XII. in pectore, XIII. et XIV. et XV. in omni ceruice, XVI. et XVII. in corde, XVIII. et XIX. in armo dextro, XX. et XXI. et XXII. <supplied>in armo sinistro</supplied>, in uentre uero XXIII. et XXIV. et XXV.; nouissimi autem pedes XXVI. et XXVII. habent partem, in renibus uero XXVIII. et XXIX., in cauda <supplied>habet</supplied> XXX. partem. Sic triginta partes per omne corpus Arietis diuiduntur.</p>
<p>
<milestone unit="par" n="2"/> Diuisio Tauri. I. et II. partes in Tauri cornibus sunt constitutae, III. uero et IV. et V. in omni facie, VI. et VII. in ceruice, VIII. et IX et X. in fronte, XI. et XII. in corde, XIII. uero et XIV. et XV. in humeris; XVI. et XVII. in anterioribus pedibus Tauri ordinantur, XVIII. uero et XIX. et XX. in uentre sunt, XXI. in geniculis, XXII. et XXIII. et XXIV. et XXV. in posterioribus pedibus collocantur, XXVI. uero et XXVII. in natura sunt Tauri. In coxis uero XXVIII. et XXIX., in cauda uero sola pars XXX. reperitur. Sic per omne corpus Tauri numerus partium diuiditur. Sed <hi rend="italic">Sphaera Barbarica</hi> alium ordinem partium fecit.</p>
<p>
<milestone unit="par" n="3"/> <hi rend="bold">Diuisio Geminorum.</hi> I. et II. partes in capite eius Geminorum sunt constitutae qui ad aquilonem uergit, III. uero et IV. et V. in eiusdem Gemini facie sunt, VI. et VII. in eiusdem Gemini corde sunt, VIII. et IX. et X. in pectore, XI. et XII. in manibus, XIII. et XIV. et XV. in pedibus. In eo uero Gemino qui ad austrum uergit has inueniemus partes (sed primum illud scire debemus quod hoc spatium quod inter ambos est Geminos, XVI. et XVII. Geminorum habent partes): XVIII. et XIX. et XX. in australis Gemini capite collocantur, in facie uero XXI. et XXII. et XXIII., sub ventre uero XXIV. XXV. et XXVI., in geniculis autem XXVII. et XXVIII. et XXIX., in pedibus sola XXX.</p>
<p>
<milestone unit="par" n="4"/> Cancri partes hactenus diuiduntur: I. et II. partes Cancri sunt in capite collocatae, III. et IV. et V. in collo, in faucibus uero VI. et VII., tres uero sequentes in oculis inuenimus. Hic nebula Cancri est, de qua frequenter diximus. XI. et XII. in dorso, tres autem sequentes a stomacho usque ad pectinem porriguntur, tres sequentes in ambobus Cancri brachiis inuenimus, septem autem sequentes in dextris Cancri pedibus collocantur, XXVI. autem et XXVII. in sinistris Cancri sunt pedibus, in extremis uero pedibus XXVIII. et XXIX. sunt, in cauda sola XXX.</p>
<p>
<milestone unit="par" n="5"/> Leonis partes hactenus diuiduntur: I. et II. partes in Leonis sunt capite collocatae, tres sequentes in omni facie pariter et in naribus, tres aliae sequentes in ore sunt Leonis positae; in corde uero totidem, tres in humeris, tres in pedibus, duae sequentes in <supplied>uentre</supplied>, XX. uero partes et XXI. et XXII. inuenimus in dorso; in pectore XXIII. et XXIV. quaerimus, sequentes tres pertinent in geniculis, XXVIII. in natura est Leonis, XXIX. in renibus, XXX. sola reperitur in cauda.</p>
<p>
<milestone unit="par" n="6"/> Virginis partes hactenus diuiduntur. I. et II. partes in capite Virginis collocantur, tres uero partes sequentes in facie, VI. uero et VII. in manibus, tres uero sequentes in spina, in scapulis uero XI. et XII., sequentes uero per ordinem tres in pectore, XVI. uero et XVII. in dextra mamilla, tres uero sequentes in dextro collocantur pede, <supplied><gap/></supplied> XXVI. et XXVII. in sinistro collocantur pede, in renibus uero XXVIII. et XXIX., in naturali corpore sola XXX.</p>
<p>
<milestone unit="par" n="7"/> Librae partes hactenus diuiduntur. I. et II. partes collocantur in capite, III. uero et IV. et V. in sinistra parte trutinae, VI. uero et VII. in dextra parte trutinae collocantur, VIII. <supplied>et</supplied> IX. et X. in <supplied><gap/></supplied> collocantur, XI. uero et XII. partes in laeua parte iugi reperiuntur; tres uero sequentes in dextra parte iugi inuenimus, XVI. et XVII. in corde Librae, quattuor sequentes per ordinem in dextra manu Librae noscuntur, in pectore XXII. et XXIII. sunt collocatae; tres sequentes in ipsius sunt renibus, XXVII. et XXVIII. usque ad extremos porriguntur pedes. Cetera in numeris ad XXX. collocantur. In istis partibus, id est in posterioribus, terra dicitur esse composita.</p>
<p>
<milestone unit="par" n="8"/> Scorpii partes hactenus diuiduntur. I. et II. partes in capite Scorpii collocantur, tres sequentes in fronte, VI. et VII. in facie, sequentes tres in collo per ordinem constituuntur, has quae sequuntur duae ponuntur in dorso, post <supplied><gap/></supplied> in dextra uero manu tres sequentes per ordinem collocantur, in sinistra duae; in pedibus uero dextris duae sequentes ordinantur, in sinistris pedibus tres; in aculeo uero eius qui ad septentrionem uersus extenditur, posteriores quinque partes collocantur.</p>
<p>
<milestone unit="par" n="9"/> Sagittarii partes per omne corpus eius hactenus diuiduntur. In capite Sagittarii I. et II. partes collocantur, tres uero sequentes per ordinem ponuntur in facie; duae uero quae praecedentes partes sequuntur in ore Sagittarii collocantur, tres sequentes in ordine in Sagittarii ceruice imponuntur, duae uero sequentes in sinistra manu, tres aliae in arcu, in pedibus duae; et III aliae collocantur in dorso, in uentre equino II: in posterioribus uero pedibus usque ad ungues tres quae sequuntur partes collocantur, XXVI. uero et XXVII. in natura Sagittarii collocantur, sequentes uero duae in dextra ponuntur manu, XXX. sola pars collocatur in cauda.</p>
<p>
<milestone unit="par" n="10"/> Capricorni partes per omne corpus hactenus diuiduntur. I. et II. partes eius in cornibus collocantur, tres sequentes in capite, VI. et VII. ponuntur in facie, tres sequentes per ordinem in ore Capricorni constituuntur. In istis partibus quae sunt in ore Capricorni si quis habuerit Lunam, licet sit illa beniuolarum testimoniis adornata, impuros ore uiros faciet, muliebrium libidinum labe pollutos. Mulieres etiam si in istis partibus habuerint Lunam, omni erunt impudicae impuritatis uitio possessae. XI. in corde Capricorni collocatur, XII. et XIII. in ceruice, in scapulis sequentes duae; in dextra uero manu sequentes tres per ordinem collocantur, duae quae has sequuntur in dorso, tres sequentes in uentre, quattuor uero quae sequuntur in utroque latere ponuntur, tres posteriores per ordinem collocantur in cauda, usque ad extremam pinnam Capricorni.</p>
<p>
<milestone unit="par" n="11"/> Aquarii partes per omne corpus eius hactenus diuiduntur. In capite eius I. et II. partes collocantur, tres sequentes in facie, VI. et VII. in dorso, tres quae post has sunt per ordinem collocantur in pectore; in dextra uero manu XI. et XII. ponuntur. Tres quae post has sunt Aquarii in aqua sunt collocatae, XVI. et XVII. in sinistra ponuntur manu, duae quae has sequuntur <supplied><gap/></supplied>. Duae aliae ponuntur in uentre, tres uero sequentes usque ad extremos porriguntur pedes, aliae tres in renibus, postremas uero tres in cantharo Aquarii inuenimus.</p>
<p>
<milestone unit="par" n="12"/> Piscium partes hactenus per omne corpus ipsorum diuiduntur (sed scire debemus quod unus Piscis ad austrum uergit, alius ad aquilonem). I. itaque et II. partes in australis Piscis ore collocantur, III. uero et IV. et V. in eiusdem Piscis capite ponuntur, in faucibus duae, tres quae sequuntur in ordine collocantur in collo, XI. uero et XII. in extrema reperientur spina, sequentes uero tres per ordinem eiusdem Piscis dorsus accipiet. XVI. et XVII. et XVIII. in lino inuenimus Piscium. <milestone unit="par" n="13"/> In eo uero qui ad aquilonem uergit, XIX. ponuntur in capite, tres uero sequentes in pectore, in ceruice uero tres aliae quae sequuntur, in cauda duae nouissimae collocantur. Sed tres posteriores partes Piscium quae inter Arietem sunt et Pisces, obscura caligo semper innubilat. Hac ex causa si quis in ipsis partibus aut Solem habuerit aut Lunam, sine beniuolarum stellarum testimonio, aut perpetua caecitate aut miseris oculorum debilitatibus opprimetur.</p>
<p>
<milestone unit="par" n="14"/> Ex ista diuisione partium cum locum uitiorum et ualitudinis quaerere coeperis, manifestissime et facillime hoc totum poteris inuenire. Sed hunc locum diuinus ille Nechepso remedia ualitudinis inuenire <supplied><gap/></supplied> diligentissimeque, prout potuit diuinum ingenium tanti uiri, manifestis tractatibus explicauit. Horum librorum tibi interpretationem alio tempore Mauorti decus nostrum, intimare curabo. <milestone unit="par" n="15"/> Nunc mensuras singularum partium explicabo. Ex qua interpretatione omnem mensuram zodiaci circuli poteris inuenire.</p>
<p>
<hi rend="bold">De mesura de magnitudine signorum.</hi> Mensuram quoque tibi et magnitudinem explicabo signorum, ut scias quod ad omnia secreta diuinitatis intentio diuinae mentis accessit. <milestone unit="par" n="16"/> Haec enim immortalis animus maiestatis suae principia recordatus non didicit sed agnouit. Quod itaque in uno signo dictum fuerit hoc per signa XII. computabis. Quod cum feceris omnis tibi zodiaci circuli mensura monstrabitur. Pars una unius signi XXI milia et XL stadiorum habet. Quem computum si per XXX partes <supplied><gap/></supplied> DCXXXI milia et CC habere stadia unius signi spatium ex ista computatione cognosces.</p></div>

<div type="cap" n="5"><head>V.</head>
<p><milestone unit="par" n="1"/> <hi rend="bold">Apotelesmata Sphaerae Barbaricae.</hi> Accipies nunc, Mauorti decus nostrum, plenissimam huius artis disciplinam, multis Graecis et omnibus Romanis incognitam, ad quam, usque in hodiernum diem, nullius adspirauit ingenium. Neque enim diuini illi uiri et sanctissimae religionis antistites, Petosiris et Nechepso, quorum alter tenuit imperii gubernacula, cum omnia quae ad huius artis pertinent disciplinam, diligentissimis ac ueris interpretationibus explicassent, hoc quod nos edituri sumus, inuenire potuerunt. Ne itaque or<del>din</del>ationem nostram sermo prolixus extendat, breuiter tibi promissi operis intimabo secreta.</p>
<p>
<milestone unit="par" n="2"/> Zodiacum circulum, sicuti in libro institutionis diximus, XII possident signa. In horum signorum lateribus aliae adhaerent stellae, sed quae numquam erratico cursu assignata sibimet deserant loca, sed tradita sibi spatia possidentes, currente mundo immutabili semper agitatione uoluuntur. Hae in uicinis signorum regionibus collocatae, cum XII signis oriuntur et cum ipsis occidunt rursus, immutatum semper cursus sui ordinem reseruantes. <milestone unit="par" n="3"/> Sed his stellis nomina ueterum fabularum apposuit antiquitas. Executus est etiam horum numerum siderum Graece Aratus poeta disertissimus, Latine uero Caesar et decus eloquentiae Tullius. Sed hi nomina ipsarum et ortus, non etiam auctoritatem apotelesmatum ediderunt, ut mihi uideatur haec non aliqua astrologiae scientia, sed poetica elatos licentia docilis sermonis eos studio protulisse. <milestone unit="par" n="4"/> Sed nos omnium apotelesmatum ratione perspecta, plurimum sibi inuenimus etiam has stellas in genituris hominum uendicare. Vt itaque id quod promisimus explicemus, et loca et nomina dicemus, ut sic omnis apotelesmatum ueritas colligatur. Quae stellae tunc decernunt si in matutino ortu constitutae horoscopum habuerint uel occasum.</p></div>

<div type="cap" n="6"><head>VI.</head>
<p><milestone unit="par" n="1"/> <hi rend="bold">De ortu Nauis.</hi> <del>Cum</del> <supplied>In Arietis dextro latere in Arietis parte scilicet IV.</supplied> oritur Nauis. Si quis ergo oriente hac parte natus fuerit, id est si in ortu eius ruperit partum, erit gubernator, nauclerus, nauicularius, sed qui per omne uitae suae spatium marinis optet semper actibus implicari. <milestone unit="par" n="2"/> In Arietis sinistro latere oritur Orion, in parte Arietis scilicet X. Si itaque Orion aut in horoscopo partiliter fuerit aut in MC., facit homines ueloci corporis mobilitate perspicuos, et quorum animus, uariis sollicitudinibus implicatus, peruigili cogitatione semper exaestuet. Variabunt semper domicilia, domus sedesque mutabunt, et per omnium limina matutinis semper salutationibus peruolabunt. <milestone unit="par" n="3"/> In Arietis parte XV. ad Aquilonem uersus exoritur Auriga. In huius ortu qui natus fuerit, aut auriga erit aut domitor equorum, aut qui saltu quadrigas transeat, aut qui <supplied>in</supplied> dorso stans equorum mirifica se moderatione sustentet, atque adprime equo uectus militares armaturas exerceat. Hoc astro oriente et Salmoneus et Bellorofontes nati esse narrantur. <milestone unit="par" n="4"/> In Arietis parte XX. ad Aquilonem uersus oritur Haedus quem fert Auriga. Hoc sidere <supplied>oriente</supplied> quicumque nati fuerint aliud ex fronte pollicentur, aliud latenter in moribus celant. Sunt enim austera facie, prolixa barba, obstinata fronte, ut Catonis frontem et Catonis prorsus institutum imitari uideantur. Sed totum hoc fucato mentiuntur affectu. Sunt enim natura petulantes, lasciui, semper desideriorum prauis ac libidinosis uoluptatibus implicati, et qui latenter amorum cupiditatibus semper exaestuent. <milestone unit="par" n="5"/> Erunt etiam ab omni uirtutis officio separati, timidi, imbecilles, et qui omne pugnarum periculum perhorrescant. Hi frequenter uitiosis libidinibus capti, et praeposteri amoris studiis occupati, mortem sibi inferre coguntur. Nascuntur etiam ex hoc sidere pastores ouium, sed qui fistula rustici carminis dulces modos dicant. <milestone unit="par" n="6"/> In Arietis parte XXVII. oriuntur Hyades. Quicumque in ortu eius sideris natus fuerit, inquietus erit, turbulentus popularis, et qui populum turbulentis semper seditionibus exagitet, plebis animos clamosis et furiosis contentionibus inflammans, inimicus quietis ac pacis, et intestina ac domestica bella furiosa mentis cupiditate desiderans. Sed huic uarii quaestus ex assidua sollicitudine saepe nascuntur. Facit etiam hoc sidus bubulcos, armentarios ouiumque pastores. <milestone unit="par" n="7"/> In Arietis parte XXX., quae pars totum signum supra terram semper ostendit, exoritur Capra, quam fabulosi poetae alimenta uolunt Ioui immulsisse nutricia. Quicumque oriente hoc sidere nati fuerint, erunt nimia mentis trepidatione solliciti, et quorum corpus assiduus tremor semper impugnet. Hi leuibus commotionibus opprimuntur, et leuibus nuntiis graui timoris incursione quatiuntur. Erunt etiam curiosi omnium rerum, et qui, quodcumque nouum dictum fuerit, hoc impatienti cupiditate desiderent, ut semper noua quaeque curiosa desiderii cupiditate sectentur.</p>
<p>
<milestone unit="par" n="8"/> Quia itaque diximus quid in ortu hae stellae faciant, sequenti loco dicendum est quid in occasu constitutae decernant. Sicut enim contrariae sunt lumini tenebrae, sic uitae mors. Vita igitur erit in ortu, mors reperietur in occasu. Ortus itaque si in horoscopo est, sicut frequenter diximus, occasus in diametro horoscopi est, id est in VII. ab horoscopo loco. <milestone unit="par" n="9"/> Si in occasu Nauis fuerit, aut partiliter in Naui occasus cadat, et hunc locum maliuolae stellae quadrata uel diametra radiatione respiciant, acerba naufragiorum decernuntur incommoda. Quodsi in ipsa stella, id est in Naui, Saturnus fuerit collocatus, mari fluminibusue submersi acerbis fluctibus interibunt. <milestone unit="par" n="10"/> Si Orion in occasu geniturae fuerit inuentus, tales nascentur homines, quorum animos uaria sollicitudo semper exagitet. Hi, a ciuibus suis cum legatione missi, in ipso itinere constituti peregre moriuntur, ferentes ad inferos leue solacium, quod illis a ciuibus suis honores perpetui, imagines, tituli et statuarum decernuntur insignia. <milestone unit="par" n="11"/> Si Auriga in occasu geniturae fuerit inuentus, et eum maliuolarum stellarum radius impugnet, deiecti quadrigis miseris lacerationibus dissipantur, ut fracto corpore acerba mortis patiantur incommoda; aut fulmine icti repentino mortis opprimuntur occasu, aut tolluntur in crucem, aut crura illis publica animaduersione franguntur. <milestone unit="par" n="12"/> Si Haedus quem fert Auriga in occasu fuerit inuentus, et eum Saturnus quadrata uel diametra radiatione respexerit, nati in ipso momento uitae moriuntur, aut in ipso nascendi limine constituti deficientibus matris uiribus strangulantur, aut tumescentibus faucibus acerbum illis mortis infertur exitium. Quodsi Mars cum ipsa stella in occasu fuerit inuentus, ab omni beniuolarum stellarum testimonio destitutus, <supplied><gap/></supplied> <unclear/>amplecti faciet aut ad aram mutuendis religionibus immolari. <milestone unit="par" n="13"/> Quodsi in occasu fuerint Hyades, et locum istum maliuolarum stellarum radius impugnet, repentinum et insperatum mortis exitium decernitur. Turbulentis enim seditionibus oppressi et passiuis popularium manibus dissipati interibunt, ut mortis eorum auctores nec inueniri possint aliquando nec dici. <milestone unit="par" n="14"/> Si Capra in occasu fuerit, ex praediis habebunt substantiae facultates. Sed hi propter laesas religiones graui pulsabuntur inuidia. Habebunt etiam substantiam aut ex naufragiis collectam aut ex flumine comparatam.</p></div>

<div type="cap" n="7"><head>VII. TAVRVS</head>
<p><milestone unit="par" n="1"/> In Tauri parte VI. inueniuntur Pliades. Quibus orientibus si qui nascentur, luxuriosis semper et lasciuis uoluptatibus implicantur. Hos unguentis oblitos et nimiae uinolentiae deditos petulantiae uitia semper extollunt, <supplied>ut</supplied> in conuiuiis et in conuentu hominum aliena<del>s</del> uitia<del>s</del> amari sermonis leporibus pulsent. Erunt sane ad omne libidinum facinus applicati, et qui salsi sermonis mordacibus dictis risus hominibus concitare consueuerint. <milestone unit="par" n="2"/> Erunt semper nitidi, polita fronte et accuratis uestibus prompti, quorum inflexi crines torquantur semper in bostrychos, ut frequenter, appositis alienis crinibus, fictam et compositam pulchritudinem mentiantur, totius corporis formam uario pigmentorum genere mollientes. Hi demptis pilis corpus suum in feminei corporis imaginem transferent; quorum uestes et ad muliebris cultus similitudinem excolantur. Hi molliter ambulantes uestigia sua cum delicata quadam moderatione suspendunt. <milestone unit="par" n="3"/> Sed hos ambitio sollicitat, et morbum istum sic appetunt, ut hinc putent uirtutem sibi et maximum gaudium felicitatis accedere.</p>
<p>
Amabunt semper aut se amare simulabunt, et paenitebit eos quod uiri nati sint. Hunc locum si maliuola stella forti radiatione pulsauerit, repentinis caecitatibus opprimuntur. <milestone unit="par" n="4"/> Occidentibus Pliadibus, id est VI. parte Tauri, si a maliuolis haec pars radiata fuerit, hi qui nati fuerint naufragio peribunt. Quod si beniuolae simul cum maliuolis hunc eumdem locum aequata radiatione respexerint, aut ex uenerea uoluptate, aut ex nimio cibo inter epulas et pocula sine aliqua lamentatione mors illis amoena proueniet. <milestone unit="par" n="5"/> In fissione ungulae Tauri si fuerit horoscopus, et <del>L</del>una hunc eumdem locum beniuolae et maliuolae pariter aequata radiatione respexerint, pictorem facient sed quem hoc studium famoso honore nobilitet. Si uero sine testimonio beniuolarum stellarum hunc locum maliuolae solae minaci radiatione respexerint, gladiatores famosi nascentur, sed qui, post multas palmas innumerabilesque victorias, in isto pugnarum studio minaci gladio <supplied>cum</supplied> magno spectantium plausu ac fauore moriantur.</p></div>

<div type="cap" n="8"><head>VIII. GEMINI</head>
<p><milestone unit="par" n="1"/> In Geminorum parte VII. oritur Lepus. Hoc sidere <supplied>oriente</supplied> qui nati fuerint, tanta erunt leuitate corporis, ut cum currere coeperint agitati <supplied>cursus</supplied> uelocitate aues superare uideantur. Hunc locum si Mars respexerit stadiodromos facit, si uero Luna cum Marte, pictomacharios, si Mercurius, praestigiatores aut pilis ludentes, si Venus, pantominos aut mimologos; si uero Venus et Mercurius pariter, nouas artes nimiae diligentiae studio perficient, praesertim si hos eosdem, in omnibus quibus diximus apotelesmatibus, prospero Iuppiter testimonio radiationis adiuuerit. <milestone unit="par" n="2"/> Quodsi hunc locum Saturnus per quadratum aut per diametrum uiderit, faciet fugitiuos, qui lares suos ad longinquas regiones migrantes prono animositatis studio deserant. Si uero Lepus in occasu fuerit inuentus, et habeat beniuolarum stellarum radios, sicut in praecedentibus apotelesmatibus diximus, cum magno labore uitae subsidia quaerentur. Si uero solum maliuolarum stellarum testimonium accesserit, a feris consumpti laceratique moriuntur.</p></div>

<div type="cap" n="9"><head>IX. CANCER</head>
<p><milestone unit="par" n="1"/> In I. parte Cancri oriuntur Iugulae. Quibus orientibus qui natus fuerit, erit quidem irreligiosus et perfidus, sed ad omne studium uenationis applicatus. Is retibus feras capiet, aut foueis decipiet, uel uariis formidinibus, ferroque sectabitur, aut canibus ferarum capiendarum gratia scrutabitur secreta siluarum. Sed et femina si sic nata fuerit, uiraginis animo haec eadem similibus rationibus persequetur. Sec haec faciet si Mars cum beniuolis stellis hunc eumdem locum quacumque radiatione respexerit. <milestone unit="par" n="2"/> Quodsi Saturnus hoc idem fecerit, erunt ad omne studium piscationis applicati, ut exquisitis piscationibus etiam marinas beluas capiant. Si uero hoc quod diximus sidus in occasu fuerit, et locum ipsum beniuolae stellae respexerint, hic qui sic natus fuerit dormiens morietur. Si uero Mars hunc locum uiderit, omnia quidem pericula frequenter incurret, sed dormiens acerba morte iugulabitur.</p>
<p>
<milestone unit="par" n="3"/> In Cancri parte XX <supplied>VII</supplied>. oritur Procyon. Hoc oriente qui nati fuerint erunt quidem ipsi ab omni uenationis studio separati, uerum arma uenatoribus aut facient aut parabunt, id est retia, uenabula, sagittas, et quicquid ad instructionem eius studii pertinet. Nutrient etiam canes qui ferarum cubilia et latentes latebras praesagis naribus persequantur. <milestone unit="par" n="4"/> Si uero hoc sidus in occasu fuerit, et hunc locum Mars quadrata uel diametra radiatione respexerit, Iouis prospero testimonio destitutum, morsu rabidi canis lacerati simili furoris insania deperibunt, ut aquae uitantes aspectum, et omnem poculorum horrentes haustum, arescentibus faucibus aquam semper desiderare perhorrescant, aut certe, insidias parantes feris, ipsarum lacerati morsibus dissipantur.</p></div>

<div type="cap" n="10"><head>X. LEO</head>
<p><milestone unit="par" n="1"/> In I. parte Leonis oritur Canicula quae a Graecis Sirios dicitur. Quicumque hoc sidere oriente nati fuerint effrenatos animos ad omne studium praeposteri facinoris applicabunt. Erunt etiam ab omni humanitatis gratia separati, et qui libenter omnia uiolentiae studia sectentur, furiosi, iracundi, terribiles, minaces, <supplied>et</supplied> quos omnes homines et oderint pariter et metuant. <milestone unit="par" n="2"/> Erunt etiam animosi et uerbosa affluentia sermonis semper inflati, et quos ad omne conuicium incautus sermo semper impellat, noua et inaudita causarum iurgia concitantes. Horum cor crebris agitationibus palpitat, et vox eorum arescentibus faucibus canum latratus imitatur, ut impetu et furore commoti aut dentes quatiant, aut attritu<del>s</del> semper exacuant. <milestone unit="par" n="3"/> Sed si hunc locum Mars uiderit, fortius haec quae diximus conualescunt. Hi numquam metuunt secreta siluarum, sed omnium ferarum morsus prona animositate contemnunt, et frequenter illis pericula et a feris et ab incendiis inferentur. <milestone unit="par" n="4"/> Hunc locum si maliuolae stellae radiauerint, Luna quoque uidente Saturnum, nascentur uenatores, arenarii, parabolarii, qui sub conspectu populi in caueis cum feris pugnent. Fiunt etiam gladiatores. Erunt etiam ea corporis uelocitate, ut leporem cursu comprehendant. <milestone unit="par" n="5"/> Si hoc sidus in occasu fuerit inuentum, et Mars aut in ipso loco fuerit inuentus, aut locum ipsum minaci radiatione respexerit, a lupis comedi faciet aut a canibus aut a feris misera laceratione consumi. <milestone unit="par" n="6"/> In parte XXX. Leonis oritur Cratera. Quicumque hoc sidere oriente natus fuerit, irriguos amabit campos, et fontes aut riuos aut fluuios ab alueo suo ad alia deriuabit loca. Erit uinearum et amator et cultor, et qui infecundis arboribus fecundos inserens surculos glutinet, uel qui buxeas arbores tondens in beluas fingat, aut uirides porticus in circulum flexis uitibus faciat. Hic uinum sine admixtione aliqua libenter bibit. Quodsi actus illi beniuolarum stellarum decreuerit radius, humidas merces negotiabitur. <milestone unit="par" n="7"/> Si uero hoc sidus in occasu fuerit inuentum, sine maliuolae testimonio, is qui natus fuerit inter epulas et pocula in media aetate morietur. Si uero maliuolarum stellarum radius accesserit, aut in dolium uinarium aut in puteum submersus morietur, aut in flumine uel lacu uel palude uel mari uel certe in piscina uel in solio inuenietur mortuus.</p></div>

<div type="cap" n="11"><head>XI. VIRGO</head>
<p><milestone unit="par" n="1"/> In Virginis parte V. exoritur Corona. Quicumque hoc sidere oriente natus fuerit, erit uariis deliciarum uoluptatibus occupatus, muliebrium artium studiis deditus, florum et coronarum inuentor, et qui amoenis hortorum delectationibus adhaerescat, odores unguenta aromata studiosa cupiditate desiderans, corpus suum lenocinio pulchritudinis excolens, stupra et adulteria latenter exerceat, sed ad uirginum pulchrarum puerorumque concubitus prona libidinis animositate festinans. <milestone unit="par" n="2"/> Si uero in occasu hoc sidus fuerit inuentum, et aut <supplied>in</supplied> ipso loco Saturnus sit, aut ex alio loco hanc eamdem partem minaci radiatione respiciant maliuolae stellae, mortis decernit exitium, <supplied>aut</supplied> in prima perimit iuuentute. Nam publica animaduersione percussum, et insepultum proiectum, ferarum uel canum aut alituum facit morsibus dissipari.</p>
<p>
<milestone unit="par" n="3"/> In Virginis signo <supplied>in</supplied> parte X. oritur Spica. Quicumque in ortu Spicae natus fuerit erit ruralibus officiis semper applicatus et ad agrorum cultum patientia laboris addictus, <supplied>et</supplied> qui nouis seminibus per annos singulos nouitatem frugibus pariat; ad subsidium uitae multas fruges horreis condet. Facit etiam pro aliarum stellarum testimonio pis<del>ca</del>tores dulciarios et his similes. <milestone unit="par" n="4"/> Si uero in occasu hoc sidus fuerit inuentum, aut nimio feruore aestuum aut <del>in</del> angustiis praesidiorum aut incursione turbabuntur. Si uero Saturnus hunc locum minaci radiatione respexerit, faciet eum qui natus fuerit misero paupertatis onere praegrauari, ut sit per omne uitae spatium pannis male pendentibus nudus, et eum, usque ad extremum <supplied>diem</supplied> uitae, perducit praesidio publicae miserationis alimenta poscentem, ut cum cruciatu animi pariter et corporis debitum uitae compleat munus. <milestone unit="par" n="5"/> Quodsi Mars hunc radiauerit locum, ob interceptam annonam uel male dispositam uel fraudulenta cupiditate subtractam, graui pulsatum inuidia insanientis populi <supplied>rabies</supplied> dissipabit, et popularibus manibus lacerati artus metuenda acerbae mortis exempla demonstrant.</p></div>

<div type="cap" n="12"><head>XII. <del>LIBRA</del></head>
<p><milestone unit="par" n="1"/> In signo Librae, parte VIII. oritur Sagitta. In hoc signo qui natus fuerit erit iaculator, sagittator, qui uolantes aues speciali artificii moderatione percutiat, aut pisces tridente uel cuspide inter ipsa undarum spatia figat intrepidus. Si uero hoc sidus in occasu fuerit, et hunc eumdem locum beniuolae cum maliuolis aequata radiatione respexerint, in exercitu constituti et in acie positi, inter acerbos hostium cumulos, infinito<del>s</del> hostium sanguine cruenti hostili etiam ipsi dextera caesi moriuntur. <milestone unit="par" n="2"/> Si uero Mars solus attestante Mercurio hunc uiderit locum, aut si in ipso loco fuerit, facit tales qui se ob alienae gratiae uoluntatem nundinati sanguinis iactura ad mortis spectaculum uendant. Si uero Saturnus hoc fecerit, in ludum sententia iudicantis addicuntur. In hac parte Styx esse perhibetur, id est <unclear/>terram Stygem esse nulla dubitatio est. Caelestia <unclear/>num in exemplum timentes animo perhorrescunt <supplied><gap/></supplied> quae de caelo lapsa terrenorum corporum <del>lapsa</del> sustentationibus applicatur. <milestone unit="par" n="3"/> In Librae parte XV. oritur Haedus. Hoc signo oriente quicumque natus fuerit, erit animo uario consilioque semper sollicito, qui uariis cogitationibus implicatus numquam quietae securitatis gratia perfruatur. Erit etiam obsequiis magistratuum deputatus, scriba tabularius, publicorum uectigalium tractans officia, sec lasciuis moribus et praeposteris amoris cupiditatibus obligatus, uino et epulis deditus, et qui rebus publicis conuiuiorurn praeferat gratiam, aptus ad saltandum, et scaenicas artes <del>pro</del> studiosa animositate <supplied>per</supplied>discens. <milestone unit="par" n="4"/> Si uero hoc signum in occasu fuerit inuentum, et hunc locum maliuolae stellae minaci radiatione respexerint, aut per praecipitia proiciuntur et sic pereunt, aut, exercentes saltum, penduli corporis ruina misero franguntur mortis incommodo, aut puellarum concubitus caeca nocte sectantes, et nimio impatientiae ardore possessi per incognita loca pergentes, aut in tecto insidiantes somno maritorum, praecipiti lapsu moriuntur. Si uero beniuolae uiderint stellae, dyspnoici moriuntur.</p></div>

<div type="cap" n="13"><head>XIII. SCORPIVS</head>
<p><milestone unit="par" n="1"/> In I. Scorpii parte oritur Ara. Hoc sidere oriente quicumque nati fuerint, cum beniuolarum stellarum testimonio, erunt sacerdotes, prophetae, neocori, sanctissimae cuiusdam religionis antistites, diuinas quasdam artes studiosis interpretationibus explicantes. <milestone unit="par" n="2"/> Si uero hoc sidus in occasu fuerit, et hunc eumdem locum Mars aut Saturnus minaci radiatione respexerit, ob sacrilegium aliquod publics animaduersione plectentur. Si uero his Iouis accesserit testimonium, aut diis inmolati, aut propter religionem aliquam caesi, sempiternis caerimoniis consecrantur. <milestone unit="par" n="3"/> In Scorpii parte XII. oritur Centaurus. Hoc oriente quicumque natus fuerit, aut auriga erit aut equorum nutritor et cultor, aut certe exercitator aut mulomedicus, aut certe equitiarius. Si uero hunc locum Mars prospera radiatione respexerit, faciet inter equites militare. Quodsi Mercurius hunc locum uiderit, faciet herbarios, qui herbas sollerti arte collectas ad medelas laborantium pecorum seruent. <milestone unit="par" n="4"/> Si uero hoc sidus in occasu fuerit, et hunc locum maliuolae respexerint stellae, aut ex alto proiectus, aut quadrupedis animalis impetu, aut equi calce, aut deiectus equo morietur, aut euerso curru equis trahentibus misera morte lacerabitur.</p></div>

<div type="cap" n="14"><head>XIV. SAGITTARIVS</head>
<p><milestone unit="par" n="1"/> In Sagittarii signo in parte V. oritur Arcturus. Hoc signo oriente qui natus fuerit, erit talis qui amicorum secreta fideli taciturnitate custodiat. Huic opes regiae credentur aut aerarium populi aut aedes publicae. Si uero hunc locum maliuolae radiauerint stellae, aut cura illis populi credetur, aut fiunt domus regiae ianitores, aut quibus in palatio admittendi uel salutandi officia credantur. <milestone unit="par" n="2"/> Si uero hoc sidus in occasu fuerit inuentum, et hunc locum Saturnus cum Mercurio quacumque radiatione respexerit, faciet grauis criminis pulsatos inuidia, et publico carceri traditos, uinctos catenis cum miseris cruciatibus interire.</p>
<p>
<milestone unit="par" n="3"/> In Sagittarii parte X. oritur Cygnus. Hoc sidere oriente qui natus fuerit, aut aues capiet, aut aues mercabitur, aut ingenioso studio auibus humanae sonum uocis insinuat, aut palumbos studiose nutriet. Si uero hoc sidus in occasu fuerit inuentum, dum sibi ex alienis praesidiis parant subsidia facultatum, ab hostibus captiuitatis onere deprimuntur, aut propter spoliorum furta publica animaduersione plectuntur.</p></div>

<div type="cap" n="15"><head>XV. CAPRICORNVS</head>
<p><milestone unit="par" n="1"/> In primis partibus Capricorni oritur Ofiuchus. Hoc sidere oriente qui nati fuerint, erunt Marsi qui pestiferos angues sopitis ac mitigatis aculeis nutrient. Si uero hoc sidus in occasu fuerit inuentum, et Mars hunc locum quacumque radiatione respexerit, uenenati serpentis ictu moriuntur. <milestone unit="par" n="2"/> In parte VIII. Capricorni oritur Delfinus. Quicumque hoc sidere oriente natus fuerit, habebit natandi studium; sed cum Saturni testimonio urinator erit, cum Martis uero et Mercurii petaminarios, ephalmatores, orchestopalarios, petauristarios aut certe nautas cursus agilitate perspicuos. Si uero hoc sidus in occasu fuerit inuentum, et hunc locum Saturnus minaci radiatione respexerit, in mari uel in fluuio procellis et turbinibus erit submersus.</p>
<p>
<milestone unit="par" n="3"/> In X. parte Capricorni oritur Lyra. Quicumque hoc sidere oriente nati fuerint, erunt aequi rectique cupidi, ad omne apti aequitatis officium, indices scelerum, quibus publica iudicia quaestionesque credantur. Si uero hunc locum Saturnus quacumque radiatione respexerit, erunt tortores, carnifices, qui malos homines pronae cupiditatis studio persequentur. Si uero hoc sidus in occasu fuerit inuentum, publicis tormentis lacerati, aut exusti ignibus, aut torti quaestione legitima peribunt, praesertim si hunc locum Mars Saturnusue respexerit.</p>
<p>
<milestone unit="par" n="4"/> In XV. parte Capricorni oritur Cepheus. Quicumque hoc sidere oriente nati fuerint, erunt graues, austeri, omni seueritatis auctoritate <del>et</del> metuendi, uultum semper ex morum integritate fingentes, qui stoicam sectam uero sequantur affectu. Tales fuerunt apud ueteres Catones, talis nostris temporibus Tullianus, qui seueritatis merito etiam ordinarii consulatus insignia consecutus est. <milestone unit="par" n="5"/> Quodsi in hoc loco Venus et Mercurius fuerint attestantes, arte tragica carmina aut legunt semper aut faciunt. Si uero hoc sidus in occasu fuerit inuentum, in scopulis in quibus aliquando perclitati fuerant, misera corporis iactura morientur, aut nati statim peribunt, aut propter incestum publica animaduersione plectuntur, ut nouellae his et inauditae mortis inferatur exitium.</p></div>

<div type="cap" n="16"><head>XVI. AQVARIVS</head>
<p><milestone unit="par" n="1"/> In Aquaria parte XII. oritur Aquila. Quicumque in ortu huius sideris nati fuerint, ex caede hominum et ex spoliis habebunt uitae subsidia. Capient etiam feras pariter et domabunt. Erunt praeterea fortes militares, quorum uirtute atque praesidio bellorum metuendi impetus sopiantur. Erunt sane tanta uirtute, ut nudo <del>praediti</del> pectore hostes sequantur, ut ad laudem suam proficere credant, si mortem secura animositate contempserint. <milestone unit="par" n="2"/> Quodsi hunc locum beniuolae stellae prospera radiatione respexerint, liberabunt patriam, condent etiam alias ciuitates, et deuictis uel subiugatis gentibus triumphabunt. Quodsi Mars hunc locum Saturnusue respexerit, faciet praepositos, tribunos, ministros imperatorum, uel satellites regum, et quibus cura imperii uel armorum custodia credatur. Si uero in occasu fuerit hoc sidus inuentum, faciet natos suffocari.</p>
<p>
<milestone unit="par" n="3"/> In Aquarii parte XX. oritur Cassiopea. Hac oriente qui nati fuerint erunt aurifices, bracteatores, inauratores, emplastratores, margaritarii, has omnes artes ingeniosa conuersatione tractantes. Ex his artibus maxima uitae suae subsidia habebunt. Si uero hoc sidus in occasu fuerit inuentum, hi qui nati fuerint aut ex ruina peribunt, aut interfecti morientur.</p></div>

<div type="cap" n="17"><head>XVII. PISCES</head>
<p><milestone unit="par" n="1"/> In Piscium parte XII. oritur Andromeda. Quicumque hoc sidere oriente nati fuerint contra homines crudeli semper feritate grassabuntur. Erunt autem aut poenarum publicarum ministri, aut carceris custodes aut carnifices quibus occidendorum hominum officia credantur. <milestone unit="par" n="2"/> Quodsi beniuola stella cum maliuolis iuncta hunc eumdem locum uiderit, facit ergastulis praepositos uel metallis. Si uero hoc sidus in occasu fuerit inuentum, et locum istum maliuolae stellae respexerint, facient feris obici aut in crucem tolli. Quodsi sic maliuolis ordinatis beniuolarum stellarum fauor accesserit, facient in ludum dari, uel perpetuis stringi uinculis catenarum. <milestone unit="par" n="3"/> In Piscium parte XXI. oritur Equus. Quicumque hoc sidere oriente nati fuerint, erunt <unclear/>praeterea curiosi aurigae, agitatores, equites, ueredarii, speculatores, nonnumquam medici sed qui herbis medelas hominibus pecoribusque componant. Si uero cum maliuolis stellis in occasu fuerit hoc sidus, aut calcis ictu aut deiectus curabitur, <supplied>aut</supplied> uersato <del>seruatos</del> uehiculo faciet interire, et misera corporis laceratione quassatos. <milestone unit="par" n="4"/> In extremis partibus Piscium oritur Ingeniculus qui a Graecis Engonasin dicitur. Hoc sidere oriente quicumque nati fuerint, erunt sagaces, callidi, uariis instructi dolis, mendaces qui homines uariis insidiis appetant, et qui effrenata semper animositate grassentur. Cum testimonio uero Martis et Lunae erunt funambuli, oribatae, neurobatae. Occidente hoc sidere qui nati fuerint, ex uariis insidiis periclitabuntur. Quem locum si Mars radiauerit, uiui exurentur.</p>
<p>
<milestone unit="par" n="5"/> In extremis partibus Piscium, in laeua parte, consurgit Belua quae a Graecis Cetos uocatur. Quicumque hoc sidere oriente nati fuerint erunt piscatores, sed magnorum piscium. Hi enim phocas, canes marinos, xifias, thynnos, corcodillos capient. Habebunt etiam officia quae ex salibus sunt uel ex salsamentis et a liquamine, et haec mercabuntur. Si uero hoc sidus in occasu fuerit, et Mars hunc locum radiauerit, natantes in fluuio uel in mari a corcodillis uel a canibus a huiuscemodi beluis consumentur.</p>
<p>
<milestone unit="par" n="6"/> <hi rend="bold">Septentrio.</hi> Oriente Septentrione, qui est inter Pisces et Arietem, hoc est inter initium finemque mundi, qui in uno infixus loco et in ipso mundi uertice collocatus axem mundi perpetua celeritate contorsit: hoc itaque signo oriente quicumque nati fuerint erunt mansuetarii ferarum, id est qui ursos uel tauros uel leones deposita feritate humanis conuersationibus socient. Si uero Septentrio in occasu fuerit inuentus, attestante Marte, a feris interibunt. <milestone unit="par" n="7"/> Extremus est Anguis, qui inter duas Arctos positus in modum fluminis sinuosis flexibus labitur. Quicumque hoc sidere oriente nati fuerint, erunt marsi uel qui uenenis et herbarum pigmentis salutaria soleant remedia comparare. Si uero hoc sidus in occasu fuerit inuentum, serpentum morsu icti uel certe hausto ueneno peribunt. <milestone unit="par" n="8"/> Lygnus quoque ad huius signi pertinet partem. Quicumque hoc sidere oriente nati fuerint, erunt metallorum inuentores, qui latentes auri et argenti uenas et ceterarum specierum sollertibus inquisitionibus persequantur. Erunt etiam monetarii. Si uero hoc sidus in occasu fuerit inuentum, et Mars in ipso loco fuerit, uel in diametro uel in quadrato, aut incensa domo conflagrabuntur, aut publica sententia flammis ultricibus concremabuntur.</p>
<p>
<milestone unit="par" n="9"/> Illud etiam scire debemus, quod si, illa hora qua completur partus, aut terrae motus fuerit, aut caelum tonauerit, quicumque natus fuerit semper tremulo corpore instabilis erit, qui dubio gressu trepidantibusque uestigiis per omnia horarum momenta imminentium culminum speret ruinas et metuat. <milestone unit="par" n="10"/> Huic oculi micabunt, et ardenti acie omnia perhorrescunt, nec uerba certum ordinem seruant, sed impeditus sonus uocis tremulum murmur exibilat, aut strictis faucibus <supplied>in</supplied> ipso semper exitu uerba deficiunt. Putabunt semper tonare, terram semper moueri, semper omnia ruere, et caducis erroribus agitati rectae conuersationis ordinem perdent. Haec sunt Mauorti decus nostrum, <hi rend="italic">Barbaricae Sphaerae</hi> principia, haec est Chaldaici operis disciplina.</p></div>

<div type="cap" n="18"><head>XVIII.</head>
<p><milestone unit="par" n="1"/> Nunc ad sequentes partes <hi rend="italic">Sphaerae Barbaricae</hi> omnem tractatum transferam, quae <hi rend="italic">Moeriogenesim</hi> ex aliqua parte imitatur. Quicquid enim <hi rend="italic">Moeriogenesis</hi> de singulis minutis pronuntiat, hoc nos de singulis faciemus partibus. Integer itaque horoscopi gnomon ponendus est, ut uero pars, sollerti computatione collecta, apotelesma fideli faciat pronuntiatione proferri. Si uero aliter, totum quicquid promissum fuerit uitiis ac mendaciis obumbratur. Nunc itaque, incipientes ab Ariete, singulas partium uires atque earum apotelesmata secundum <hi rend="italic">Sphaeram Barbaricam</hi> proferemus.</p></div>

<div type="cap" n="19"><head>XIX. ARIES</head>
<p><milestone unit="par" n="1"/> In Arietis I. parte quicumque habuerint horoscopum, si beniuolarum stellarum radius accesserit, nascentur reges, duces, prospere semper ducentes exercitum. In Arietis parte II. quicumque habuerint horoscopum, erunt contumaces, fures, et qui semper praepostero furore grassentur, domicilium suum ad peregrinas regiones transferentes. Si uero, in hac parte horoscopo constituto, Mars testimonium adhibuerit et Lunam de quadrato uel de diametro uiderit, praedictis facinoribus detectis publica animaduersione plectuntur. <milestone unit="par" n="2"/> In Arietis parte III. quicumque habuerint horoscopum erunt surdi unioculi, stolido fatuitatis stupore confecti. In Arietis parte IV. quicumque habuerint horoscopum erunt fures qui in isto facinore deprehensi occidantur. In Arietis parte V. quicumque habuerit horoscopum, magno populo praeerit, et de rebus maximis iudicabit, et praeponetur omnibus suis merito dignitatis. Erit iustus, integer, sobrius, qui religiones patrias cum maxima ueneratione tueatur. Sed, omni praeconio bonitatis ornatus, morte sua morietur. <milestone unit="par" n="3"/> In Arietis parte VI. quicumque habuerit horoscopum erit amicus regum et potentium iudicum maximorum, illustribus ornatus dignitatis insignibus, et omnia in se gloriae ornamenta circumferens. Alium artis cuiusdam conmendabunt merita, alius militaribus officiis praeerit. Sed hi morte sua moriuntur. In Arietis parte VII. quicumque habuerit horoscopum, cum testimonio Iouis erit athleta, cum Martis uero testimonio gibberosus biothanatus. <milestone unit="par" n="4"/> In Arietis parte VIII. quicumque habuerint horoscopum, cum testimonio maliuolarum stellarum, erunt athletae sed quos nobilitent illustrium merita uirtutum. Sed hi post multa insignia biothanata pereunt morte. Si uero ad hanc partem beniuolarum stellarum radius accesserit, erunt uates, maxima in animo diuinitatis insignia praeferentes. In Arietis parte IX. quicumque habuerint horoscopum in prima aetate positi biothanata morte morientur. <milestone unit="par" n="5"/> In Arietis parte X. quicumque habuerint horoscopum erunt perfidi, irreligiosi, periuri, sed hi uariis uitiorum ualitudinibus oppressi in prima aetate morientur. In Arietis parte XI. quicumque habuerit horoscopum, Ioue aut in ea<supplied>dem</supplied> parte constituto, aut de trigono partili radiatione coniuncto, erit potens, magnificae praeferens dignitatis insignia, quem regibus aut potentibus uiris fida amicitiae necessitudo coniungat, diues, aflluens, grandia terrarum ac possessionum spatia possidens, famosus dux, omni dignitatis honore cumulatus, et prosperis famae testimoniis adornatus. Et hic morte sua morietur. <milestone unit="par" n="6"/> In Arietis parte XII. quicumque habuerit horoscopum, Ioue et Venere in ipsa parte constitutis cum testimonio Lunae, uel si hanc eamdem partem Luna trigonica radiatione respiciat, erit praeclarus, splendore nobilitatis ornatus, diues et cui facile omnia conferantur dignitatis insignia; longaeuus morietur. In Arietis parte XIII. quicumque habuerint horoscopum erunt steriles quibus semper desiderata soboles denegetur. Sed hi media aetate morientur. <milestone unit="par" n="7"/> In Arietis parte XIV. quicumque habuerit horoscopum erit negotiator sed affluentibus diuitiis instructus, fenerator de mensis publicis colligens magna diuitiarum subsidia, notus omnibus semperque perspicuus. Hic locus etiam textores faciet, uel qui lanas purpurasque pertractent; senes morientur. In Arietis parte XV. quicumque habuerit horoscopum, erat impudica libidinum labe pollutus, et impuris semper uitiis obligatus, cinaedus publica damnatus infamia. Si uero mulier fuerit, similis eam impuritatis libido percutiet. <milestone unit="par" n="8"/> In Arietis parte XVI. quicumque habuerit horoscopum, assiduis intestinorum doloribus cruciabitur, sed his laniatus morietur. Si uero fuerit femina, in partu extremae uitae munus implebit. In Arietis parte XVII. quicumque habuerit horoscopum erit auceps, uenator, uel nutritor auium aut ferarum. Si uero ad horoscopum testimonium Martis accesserit, a feris uel a canibus lacerabitur et morietur. <milestone unit="par" n="9"/> In Arietis parte XVIII. quicumque habuerit horoscopum, erat mulio uel mularum pastor, sed hic a modica bestia, id est a phalangione aut a mure araneo aut a scorpione percussus interibit. Quodsi horoscopum Mars minaci radiatione respexerit, a lupo comestus morietur. In parte XIX. Arietis quicumque habuerit horoscopum, in primo aetatis uestibulo constitutus morietur. <milestone unit="par" n="10"/> In Arietis parte XX. et XXI. et XXII. quicumque habuerit horoscopum, si ad eam partem Iouis prosperum accesserit testimonium, uel sit in ipsa parte Iuppiter constitutus, erit diues, multa et praeclara ornatus sobole filiorum, uel multorum fratrum praesidio munitus. Sed hunc eumdem regibus uel potentibus uiris fida amicitiae merita coniungent. Erit cultor deorum, omni praeconio bonitatis ornatus, bonus, beniuolus, iustus, longaeuus, felix in senectute, et qui morte sua moriatur. <milestone unit="par" n="11"/> In parte XXIII. Arietis quicumque habuerit horoscopum, erit strumaticus, exulcerata macularum labe possessus, uel certe elephantiosus. <supplied>In parte XXIV. Arietis quicumque habuerit horoscopum </supplied> <supplied><gap/></supplied> In parte XXV. Arietis quicumque habuerit horoscopum, erit aurifex, bracteator aut marmorarius uel his similis. In parte XXVI. Arietis quicumque habuerit horoscopum, ita erit timidus ut per omnia horarum momenta uanis suspicionibus expauescat. <milestone unit="par" n="12"/> In parte XXVII. Arietis quicumque habuerit horoscopum erit lanarius, siricarius, textor. In parte XXVIII. Arietis quicumque habuerit horoscopum latrinas semper cloacasque mundabit, uel ad opus publicum damnabitur sententia iudicantis. In parte XXIX. Arietis quicumque habuerit horoscopum erit tonsor. In parte XXX. Arietis quicumque habuerit horoscopum erit tonsor. In parte XXX. Arietis, id est in extrema cauda, quicumque habuerint horoscopum erunt insani, caduci, frenetici, oligochronii.</p></div>

<div type="cap" n="20"><head>XX. TAVRVS</head>
<p><milestone unit="par" n="1"/> In Tauri parte I. quicumque habuerit horoscopum erit uates, entheus, sed qui in templis uaticinari consueuerit. In parte II. Tauri quicumque habuerint horoscopum baiulabunt stercora; latrinas cloacasque purgabunt. In parte III. Tauri quicumque habuerint horoscopum erunt agricolae aratores. In IV. parte Tauri quicumque habuerint <supplied>horoscopum,</supplied> erunt famosi scaenici, qui in sacris certaminibus consequantur insignia coronarum. <milestone unit="par" n="2"/> In parte V. Tauri quicumque habuerit horoscopum, Marte ibi posito uel minaci radiatione coniuncto, ex grauibus offensis morietur. In parte VI. Tauri quicumque habuerint horoscopum erunt exoleti, ad omne uitium impuritatis applicati, reumatici, cinaedi, sed quos grauis semper pulset infamia. In parte VII. Tauri quicumque habuerit horoscopum erit haruspex, augur, praestigiator. In VIII. parte Tauri quicumque habuerit horoscopum, nouis et repentinis prouectus honoribus, subito morietur. <milestone unit="par" n="3"/> In parte IX. Tauri quicumque habuerint horoscopum, erunt turpes, infames, omnium uitiorum labe polluti. In parte X. Tauri quicumque habuerint horoscopum, erunt mali, maligni, malitiosi, et qui omnibus infelicitatis quassentur incommodis. Sed hi biothanata semper morte morientur. In parte XI. Tauri quicumque habuerint horoscopum malignis humoribus uitiato corpore intumescunt, et hydropici morientur. <milestone unit="par" n="4"/> In parte XII. Tauri quicumque habuerint horoscopum concremati ignibus pereunt. In parte XIII. Tauri quicumque habuerit horoscopum erit praepositus athletarum uel magister palaestrae. In parte XIV. Tauri quicumque habuerit horoscopum, erit corpus eius foedis odoribus possessum, ut hircini foetoris miserum semper uirus exsudet. In parte XV. Tauri quicumque habuerint horoscopum erunt mendaces et ab omni fide ueritatis separati. Erunt etiam edaces, gulae uentrisque libidinibus seruientes. <milestone unit="par" n="5"/> In parte XVI. Tauri quicumque habuerint horoscopum, erunt ad omnia uitia coinquinati. In parte XVII. Tauri quicumque habuerint horoscopum, erunt fabri, ferrarii. In parte XVIII. Tauri quicumque habuerint horoscopum, erunt semper serui, humiles, pistores. In parte XIX. Tauri quicumque habuerint horoscopum erunt steriles, et quibus semper filii denegentur. Quodsi Mars in ipsa parte fuerit, aut ex alto cadentes aut in humido loco uel in aqua morientur. <milestone unit="par" n="6"/> In parte XX. Tauri quicumque habuerint horoscopum erunt foeda impuritate polluti, cinaedi, miseris libidinibus seruientes. Si uero mulieris fuerit ista genitura, publice prostituetur in fornice. In parte XXI. Tauri quicumque habuerint horoscopum lanceati morientur. In parte XXII. Tauri quicumque habuerint horoscopum erunt gibberosi, ridiculi et biothanati. <milestone unit="par" n="7"/> In parte XXIII. Tauri quicumque habuerint horoscopum erunt uoce rauci lenones, cinaedi infamiae semper labe polluti. Quodsi beniuolae stellae aut in ipso loco fuerint, aut hunc eumdem locum trigonica radiatione respexerint, erunt tragoedi, comoedi, <hi rend="italic">kêrykes.</hi> In parte XXIV. Tauri quicumque habuerint horoscopum erunt musici. Sed si hunc eumdem locum maliuolae stellae radiauerint, biothanata morte morientur. <milestone unit="par" n="8"/> In parte XXV. Tauri quicumque habuerint horoscopum erunt fullones, aut certe tonsores. In parte XXVI. Tauri quicumque habuerint horoscopum, extincto uno oculo etiam surdi fient. In parte XXVII. Tauri quicumque habuerint horoscopum erunt pantomimi sed cinaedi. In parte XXVIII. Tauri quicumque habuerint horoscopum multa possidebunt, infinitis lucris acquisitus illis diuitiarum cumulus accedet. Sed in posteriore aetate erunt miseri.</p>
<p>
<milestone unit="par" n="9"/> Inter cornua Tauri quicumque habuerit horoscopum erit rex uel dux. Qui autem in dextro cornu habuerit horoscopum erit princeps uel dux magnus, gloriosus, terribilis, et cui imperium nauale credatur, uel qui pedestrem ducat exercitum. Subiugabit alias ciuitates, alis liberabit. Sed huic in perpetuum soboles denegatur. Hinc etiam satis felices nascentur eunuchi, et quibus regni tuitio credatur. Multis multa praestabunt. Decernuntur illis imagines pariter et tituli, sed postea offenso principe mala morte morientur.</p>
<p>
<milestone unit="par" n="10"/> Oritur etiam cum Tauro Nauis. Qui ibi habuerint horoscopum erunt negotiatores, hilares semper et laeti. Quodsi ibi beniuola stella <supplied>fu</supplied>erit, erunt potentes nauicularii. Quodsi et Martis accesserit testimonium et Lunae, et per mare et per terras ducent exercitum, equitibus peditibusque praepositi. <supplied>Sed</supplied> hi ira principis aut indignatione morientur. Qui autem in ipsa Naui habuerint horoscopum, erunt nautae, gubernatores, negotiatores, aut fabri, architecti nauium.</p></div>

<div type="cap" n="21"><head>XXI. GEMINI</head>
<p><milestone unit="par" n="1"/> In parte I. Geminorum quicumque habuerint horoscopum, si in ea parte Saturnus <supplied>fuerit inuentus, aut si eam Saturnus</supplied> quacumque radiatione respexerit, erunt potentes, magni, primi prouinciae suae, ciuibus suis cum maximo honore metuendi; sed hi cum maxima principis indignatione morientur. <milestone unit="par" n="2"/> In parte II. Geminorum quicumque habuerit horoscopum Ioue illic cum Saturno posito, praesertim si in oportunis geniturae locis Luna collocata plena lumine ad ipsos feratur, erit dux qui equitum peditumque ducat exercitum, cui nauale committatur imperium. Subiugabit plurimos, ignota sibi uidebit loca, ut usque in longinqua loca potestatis etiam dentur insignia. Erit sane iustus, religiosus, plurimis multa praestans. Susceptis filiis, morte sua morietur. <milestone unit="par" n="3"/> In parte III. Geminorum quicumque habuerint horoscopum erunt sacerdotes uel principes aut reges sacrorum. In parte IV. Geminorum quicumque habuerint horoscopum erunt eximia pulchritudine corporis speciosi; quos regibus corporis pulchritudo commendet, ut in amorem eorum regis desideria semper exaestuent. In parte V. Geminorum quicumque habuerint horoscopum erunt nobiles et erecto superbiae spiritu subleuati. <milestone unit="par" n="4"/> In parte VI. Geminorum quicumque habuerint horoscopum erunt diuini, enthei, uates. In parte VII. Geminorum quicumque habuerint horoscopum erunt carceris custodiarumque custodes. In parte VIII. Geminorum quicumque habuerint horoscopum si Mercurius in ipsa parte locum habuerit, erunt musici, si Mars, salpistae. Sed hi morientur in bello. In parte IX. Geminorum quicumque habuerint horoscopum, praesente Marte, erunt operarii laturarii, perpetuo infelicitatis onere praegrauati. <milestone unit="par" n="5"/> In parte X. Geminorum quicumque habuerit horoscopum, pulmonum dolore morietur. In parte XI. Geminorum quicumque habuerint horoscopum erunt oplomachi. In parte XII. Geminorum quicumque habuerit horoscopum, Marte praesente, punctu teli morietur; mulieres autem in partu deficient. In parte XIII. Geminorum quicumque habuerint horoscopum, inflato uentre hydropici morientur. In parte XIV. Geminorum quicumque habuerint horoscopum, Marte praesente, de alto loco lapsi misera morte morientur. <milestone unit="par" n="6"/> In parte XV. Geminorum quicumque habuerint horoscopum erunt balneatores, mediastini. In parte XVI. Geminorum quicumque habuerint horoscopum erunt pantomimi, sed quos multorum amoribus perspicua pulchritudo corporis semper insinuet; sed erunt molli ac delicato corpore. In parte XVII. Geminorum quicumque habuerint horoscopum, faciet eos pulchritudo et corporum magnitudo perspicuos. Erunt sane uerecundi et propter hoc amici regum. <milestone unit="par" n="7"/> In parte XVIII. Geminorum quicumque habuerint horoscopum erunt athletarum exercitatores, palaestricis semper obsequiis deputati. In parte XIX. Geminorum quicumque habuerint horoscopum, Marte praesente, ferro morientur. Quodsi Saturnus in ea parte fuerit, aquam haurientes perpetuis laboribus deteruntur. Quodsi Luna, in squamosis signis posita, plena lumine feratur ad Martem, uel minuta ad Saturnum, elephantiaci fient. <milestone unit="par" n="8"/> In parte XX. Geminorum quicumque habuerint horoscopum, Marte praesente, habebunt populi gubernacula, et eis popularia iudicia credentur. Sed biothanata morte morientur. In parte XXI. Geminorum quicumque horoscopum habuerit, si Saturnus in eodem loco fuerit, et si Luna bene sit collocata, erit affluentibus diuitiis copiosus, nobilis, regum amicus, paucorum filiorum pater, aut paucorum fratrum frater. Sed longaeuus morietur. <milestone unit="par" n="9"/> In parte XXII. Geminorum quicumque habuerit horoscopum erit citharoedus, musicus, maxima praeferens ex hoc nobilitatis insignia, et quem regibus amicitiae necessitudo coniungat. Sed hic biothanata morte morietur. In parte XXIII. Geminorum quicumque habuerit horoscopum erit uirtute strenuus, in bello nobilis, et quem omnibus ob hoc prosperum testimonium famae commendet. Sed iste sine filiis morietur. <milestone unit="par" n="10"/> In parte XXIV. Geminorum quicumque habuerint horoscopum erunt cursores et qui perpetuo laboris onere praegrauentur. In parte XXV. Geminorum quicumque habuerint horoscopum, Marte ibi posito, uel de diametro respiciente uel de quadrato, de alto lapsi pereunt, <del>et</del> uel fractis pedibus interibunt, aut a feris bestiis lacerati deficient. <milestone unit="par" n="11"/> In parte XXVI. Geminorum quicumque habuerint horoscopum erunt sacerdotes, haruspices, prophetae, sed regibus fideli amicitia iuncti. Quodsi Saturnus in ea parte fuerit, faciet cinaedos sed qui regis indignatione moriantur. In parte XXVII. Geminorum quicumque habuerint horoscopum erunt aeditui custodesque templorum, uel qui sacrorum officiis deputentur, aut hieroduli. <milestone unit="par" n="12"/> In parte XXVIII. Geminorum quicumque habuerint horoscopum, erunt caduci, mente capti, oligochronii. In parte XXIX. Geminorum quicumque habuerint horoscopum erunt litigiosi, contentiosi, qui semper litibus contentionibusque uersentur. Si uero Mars in ipsa parte fuerit, uel si locum ipsum quadrata uel diametra radiatione respexerit, lacerati a canibus sine filiis morientur. <milestone unit="par" n="13"/> In parte XXX. Geminorum quicumque habuerint horoscopum, Luna existente in eadem parte, erunt nobiles noti, sed in prima positi aetate morientur. Quodsi in ultima linea Geminorum fuerit horoscopus, et in eodem loco Mars fuerit inuentus, a bestia uel a uipera percussi pedem uel femur perdent.</p></div>

<div type="cap" n="22"><head>XXII. CANCER</head>
<p><milestone unit="par" n="1"/> Inter oculos Cancri quicumque habuerint horoscopum, orbi uel unoculi erunt. In I. parte Cancri quicumque habuerint horoscopum, Luna in eadem parte constituta, erunt negotiatores, nobiles; radiante Saturno, nautae, piscatores, tabernarii, caupones, et his similia exercentes, semper uiles ignobilesque. In parte II. Cancri quicumque habuerint horoscopum erunt nimia potentia ac nobilitate perspicui, uiolenti qui alienam substantiam factiosa cupiditate possideant. Ibunt sane per itinera infinita; sed morte repentina morientur. <milestone unit="par" n="2"/> In parte III. Cancri quicumque habuerint horoscopum erunt negotiatores, laboriosi non consistentes loco. In parte IV. Cancri quicumque habuerint horoscopum inimicos suos omni genere semper impugnant, et superiores semper efficiuntur in omni certamine. In parte V. Cancri quicumque habuerint horoscopum lumina eorum calculosis uulneribus imbuentur. In parte VI. Cancri quicumque habuerint horoscopum, oculi eorum peruersa semper acie uertentur. <milestone unit="par" n="3"/> In parte VII. Cancri quicumque habuerint horoscopum habebunt in capite tubera. Sed si Luna ad horoscopum feratur, erunt astuti, impii. Quodsi Lunam et horoscopum Mars radiatione aliqua aspexerit, latrocinantes crudeli feritate grassantur. Sed hi aut in crucem tolluntur, aut publica animaduersione peribunt. <milestone unit="par" n="4"/> In parte VIII. Cancri quicumque habuerint horoscopum erunt caeci. Haec pars inter oculos Cancri <del>id</del>est. In IV. parte nebula est, de qua frequentissime diximus. In IX. parte Cancri quicumque habuerint horoscopum erunt nautae, gubernatores, qui naues per omne pelagus periti artificii moderatione gubernent. In parte X. Cancri quicumque habuerint horoscopum, omnia efficaci conuersatione complebunt <supplied><gap/></supplied> <milestone unit="par" n="5"/> In parte autem XXV. Cancri qui nati fuerint, Luna praesente uel radios commodante, erunt omni felicitate prouecti. Sec hi se stupris adulteriisque commaculabunt; quorum adolescentia laudetur, posterior uero infametur aetas. Hoc idem pars haec in mulierum genituris decernit. <supplied><gap/></supplied></p></div>

<div type="cap" n="23"><head>XXIII. LEO</head>
<p><milestone unit="par" n="1"/> In I. Leonis parte quicumque habuerint horoscopum erunt lenones rauca uoce, oriputidi. Hoc et <supplied>in</supplied> illis partibus quae in ore sunt simili ratione perficitur. In parte II. Leonis quicumque habuerint horoscopum erunt reges potentes. Sed quotienscumque ad eumdem locum Mars uenerit aut Saturnus, grauia illis bellorum certamina concitantur. In hac parte stella limpida est de qua in praecedentibus diximus. <milestone unit="par" n="2"/> In parte III. Leonis quicumque habuerit horoscopum erit rex duplex possidens regnum, multas prouincias uirtutis suae potestatibus adsocians. Sed <supplied>et</supplied> in hac parte haec eadem stella radios suos ostendit. In parte IV. Leonis quicumque habuerit horoscopum erit uenator. In parte V Leonis quicumque habuerit horoscopum erit athletarum magister uel unctor. In parte VI. Leonis quicumque habuerit horoscopum athleta nascetur. <milestone unit="par" n="3"/> In parte VII. Leonis quicumque habuerit horoscopum erit hymnologus. In parte VIII. Leonis quicumque habuerit horoscopum erit ex quodam artificio clarus et nobilis, si beniuolae stellae <supplied><gap/></supplied> hoc idem fecerint, erunt cinaedi et pantomimi; mulieres uero meretrices erunt, quae pudorem suum passiuis libidinum conuersationibus uendant. <milestone unit="par" n="4"/> In parte IX. Leonis quicumque habuerint horoscopum, erunt obstetrices, alienos filios nutrientes. Quodsi Luna in horoscopo fuerit crescens lumine, attestantibus beniuolis stellis, regum uel potentium filios nutrient. In parte X. Leonis quicumque habuerit horoscopum erit dux, nobilis, sagittator. Si uero Mars horam Lunamque uiderit, gladiatores erunt <supplied><gap/></supplied></p></div>

<div type="cap" n="24"><head>XXIV. VIRGO</head>
<p><milestone unit="par" n="1"/> In I. Virginis parte quicumque habuerint horoscopum, si sit Luna plena luminibus, uel si prosperum horoscopo testimonium perhibeat, erunt magna nobilitate perspicui; erunt postea cum rege uel cum regina, insinuati merito litterarum, habebunt plurimos in sua potestate. Sed si Mars hunc radiauerit locum, cinaedos facient et morientur in humidis locis. In parte II. III. IV. V. uel VI. Virginis quicumque habuerint horoscopum erunt speciosi sacerdotes, prophetae, haruspices magna nobilitate perspicui, religiosi, potentes, habentes maxima diuinitatis insignia. <milestone unit="par" n="2"/> In parte VII. Virginis quicumque habuerint horoscopum, Luna crescente, uel in horoscopo constituta, erunt sacerdotes, haruspices, diuini, religiosi, potentes, aduersarios cum summa auctoritate semper opprimentes. Quodsi luppiter et Mars hunc eumdem locum radiauerint, erunt duces, sed qui contra barbaros exercitum ducentes perdant. Sed si Mercurius testimonium perhibuerit, erunt praepositi thesaurorum et feneratores. <milestone unit="par" n="3"/> Quotienscumque autem Saturnus ad hunc locum uenerit, in magna penuria constituentur. Si Iuppiter solus in hoc loco fuerit, omnia decernuntur felicitates insignia. Si Luna crescens lumine Ioui commodauerit radios, cum potentibus pulchritudinis merito fida illos amicitiae necessitudo coniunget. Quodsi Venus in ipso loco fuerit, faciet mulieres prostitutas. Si uero sub ipsa Spica hora fuerit, <supplied>erunt</supplied> pistores, sed qui inter collegas suos habeant principatum. Si uero iuxta Spicam fuerit horoscopus, erunt infelices, pauperes, miseri. <milestone unit="par" n="4"/> In parte VIII. Virginis quicumque habuerint horoscopum, id est in ipsa Spica, erunt religiosi, iusti, magnifica nobilitate perspicui, affluentibus diuitiis ornati, et qui gaudeant felici sobole filiorum. Sed in prouecta aetate morientur. In parte IX. Virginis quicumque habuerint horoscopum erunt luctatores, sed qui in omnibus certaminibus consequantur insignia coronarum. In parte X. Virginis quicumque habuerint horoscopum erunt latrones, effrenata cupiditate semper immundi. <milestone unit="par" n="5"/> In parte XI. Virginis quicumque habuerit horoscopum erit athleta, sed qui gloriosae consequatur nobilitatis insignia, diues ac diuitum mulierum maritus; sed morte uiolenta morietur. In parte XII. Virginis quicumque habuerint horoscopum erunt iusti, religiosi, maxima dignitatis insignia reportantes. Erunt profetae, sacerdotes. Erunt uel magnorum templorum uel ciuitatum uel prouinciarum rectores; sed his frequenter populorum iudicia credentur. Habebunt autem ex infortuniis filiorum maximos dolores. <milestone unit="par" n="6"/> In parte XIII. Virginis quicumque habuerint horoscopum erunt citharoedi uel hymnologi. In parte XIV. Virginis quicumque habuerint horoscopum erunt musici. In parte XV. Virginis quicumque habuerint horoscopum erunt elegantes, qui uirginum concubitus saepe sectentur. Habebunt in femore uitium, et eos frequenter uitiosis humoribus concretus sanguis inquietabit. In parte XVI. Virginis quicumque habuerint horoscopum, erunt magni, plura negotia tractantes. Sed biothanata morte morientur. <milestone unit="par" n="7"/> In parte XVII. Virginis quicumque habuerit horoscopum erit gladiator, publicis uoluptatibus deputatus. In parte XVIII. Virginis quicumque habuerint horoscopum erunt beati et primi sacerdotes, docti, amici regum, et qui a mulieribus amentur semper. Quodsi Mars in ipsa parte fuerit, uel in occasu partis, mulieris causa publica morte plectentur. <milestone unit="par" n="8"/> In parte XIX. Virginis quicumque habuerit horoscopum, erit architectus, structor, parietarius uel marmorarius. In parte XX. Virginis quicumque habuerint horoscopum, erunt musici, citharoedi, cantica dulci uocis modulatione cantantes. Sed hi ad clientelas patronorum pertinebunt, obsequiis semper amoris sibi gratiam comparantes. In Virginis XXI. parte quicumque habuerint horoscopum, id est in extremo pede, erunt homines qui plurimis se negotiorum generibus inuoluant. Sed his frequenter iudicia credentur. Quidam amicitias adfectabunt iudicum. <milestone unit="par" n="9"/> In parte XXII. Virginis quicumque habuerit horoscopum <supplied><gap/></supplied> In parte XXX. Virginis quicumque habuerint horoscopum, quae pars in extrema linea est, attemptabuntur daemone. Quodsi Mars aut in ipsa fuerit parte, aut in occasu partis, a piratis capti interficientur in mari.</p></div>

<div type="cap" n="25"><head>XXV. LIBRA</head>
<p><milestone unit="par" n="1"/> In I. parte Librae quicumque habuerit horoscopum erit pulchro corpore et amabilis gratia uenustatis ornatus. Quodsi Saturnus in hac parte fuerit, erit omni corpore incolumis. In parte II. Librae plurimae sunt stellae in quibus sunt aliae masculinae, aliae femininae. Quicumque in masculinis stellis habuerint horoscopum erunt hymnodici nobiles, quibus deorum secreta credantur; qui uero in femininis habuerint stellis erunt cinaedi gratia semper urbanitatis perspicui. <milestone unit="par" n="2"/> In III. parte Librae quicumque habuerint horoscopum erunt sacerdotes, iusti, longaeui. In IV. parte Librae quicumque habuerit horoscopum erit citharoedus, musicus dulcisonis uocibus ornatus. In V. parte Librae quicumque habuerint horoscopum erunt diuites, copiosi, sed qui semper in iudiciis uersentur. In VI. parte Librae quicumque habuerint horoscopum erunt diuites, magna negotiationis officia tractantes. <milestone unit="par" n="3"/> In VII. parte Librae quicumque habuerint horoscopum, Marte in ipsa parte constituto, a piratis capti crudeli morte moriuntur, aut a bestiis magnis lacerantur. In parte VIII. Librae quicumque habuerit horoscopum erit balneator, mediastrinus. In parte IX. Librae quicumque habuerit horoscopum erit aleator, populari notione perspicuus. Haec autem pars etiam in litteris uehementer peritos efficit.</p>
<p>
<milestone unit="par" n="4"/> In parte X. Librae quicumque habuerit horoscopum erit cinaedus, publica pulsatus infamia. Quodsi mulieris fuerit ista genitura, erit passiuis libidinum cupiditatibus prostituta. In XI. parte Librae quicumque habuerit horoscopum hydropica morte morietur. In XII. parte Librae quicumque habuerint horoscopum, in iudiciis cum omnium notitia uersabuntur. In parte XIII. Librae quicumque habuerit horoscopum erit religiosus, iustus, cui publica iudicia credantur, et quem rex amico diligat semper adfectu. Sed hic prouecta aetate <supplied>morte</supplied> sua morietur. <milestone unit="par" n="5"/> In parte XIV. Librae quicumque habuerit horoscopum erit sculptor et qui deorum simulacra miro artificii splendore perficiat. In parte XV. Librae quicumque habuerit horoscopum erit regina sine filiis oligochronia; biothanata morte morietur. In parte XVI. Librae quicumque habuerit horoscopum erit negotiator sed qui peregrinas merces aduehat semper. <milestone unit="par" n="6"/> In parte XVII. Librae quicumque habuerit horoscopum, in septentrionali scilicet parte, si Luna, bene posita, ad beniuolas plena lumine feratur, faciet litteratos scribas regum, uel quibus dictandi committatur officium, magno nobilitatis honore perspicuos. In XVIII. parte Librae quicumque habuerit horoscopum, in crucem iussu imperatoris tolletur, aut praesente imperatore torquebitur, aut iussu principali suspendetur, sed tunc cum Mars in ipsa parte fuerit inuentus. <milestone unit="par" n="7"/> In parte XIX. Librae quicumque habuerit horoscopum incursu repentino hostium capietur. In parte XX. Librae quicumque habuerint horoscopum, in septentrionali scilicet parte, erunt medici, famosa artis nobilitate perspicui. Si uero Mars in ipsa parte fuerit inuentus, habebunt actus de mensuris et ponderibus, sed sine filiis morientur. In parte XXI. Librae quicumque habuerint horoscopum erunt geometrae, oligochronii. <milestone unit="par" n="8"/> In parte XXII. Librae quicumque habuerint horoscopum, si Mars in ipsa parte fuerit inuentus, de alto lapsi uel praecipitati crudeli morte moriuntur. In parte XXIII. Librae quicumque habuerit horoscopum erit aut rex aut regina. Sed multis relictis superstitibus ferro morietur. In parte XXIV. Librae quicumque habuerint horoscopum erunt negotiatores qui peregrinas merces aduehant in nauibus. Si uero Mars in ipsa parte fuerit, uel in occasu <supplied>fu</supplied>erit, a piratis capti morientur. <milestone unit="par" n="9"/> In parte XXV. Librae quicumque habuerit horoscopum erit faber, ferrarius, uel qui res metallicas tractet. In parte XXVI. Librae quicumque habuerit horoscopum erit textor, gerdius, sed cuius animus insaniae ualitudine saepe quatiatur. In parte XXVII. Librae quicumque habuerint horoscopum erit pigmentarius uel turarius. In parte XXVIII. Librae quicumque habuerint horoscopum erunt diuites, sacerdotes. <milestone unit="par" n="10"/> In parte XXIX. Librae quicumque habuerint horoscopum erunt religiosi, iusti, beniuoli, omni bonitate ornati. In parte XXX. Librae quicumque habuerint horoscopum, erunt mendaces, uerbosi, affluentia sermonis inflati. Quodsi beniuolae stellae illic fuerint collocatae, erunt medici magni, peregrinatores, biothanati. In Boote quicumque habuerint horoscopum erunt diuini, astrologi artis Chaldaicae periti.</p></div>

<div type="cap" n="26"><head>XXVI. SCORPIVS</head>
<p><milestone unit="par" n="1"/> In parte I. Scorpii quicumque habuerit horoscopum erit incantator qui latentes dolores mitiget potestate uerborum. In parte II. Scorpii quicumque habuerint horoscopum erunt turpes, meretricio squalore saepe polluti. In parte III. Scorpii quicumque habuerint horoscopum erunt nani, gibberosi, ridiculi. In parte IV. Scorpii quicumque habuerint horoscopum erunt nani, regum uel imperatorum deliciis deputati. <milestone unit="par" n="2"/> In parte V. Scorpii quicumque habuerint horoscopum, Lune bene posita, erunt nobiles, iusti, religiosi, <del>qui</del> praeclaro affinitatis ornati consortio. Habebunt plurimos liberos. Sed hi ex magisterio uel interpretationibus habebunt uitae substantiam. Erunt regis scribae, litterarum tractantes officia <del>sua</del>. Hos fida regum amicitia nobilitabit. In parte VI. Scorpii quicumque habuerint horoscopum erunt sacerdotes, diuites, liberos multos habentes. Sed frequenter ex regum indignatione morientur. <milestone unit="par" n="3"/> In parte VII. Scorpii quicumque habuerit horoscopum a bestiis morietur. In parte VIII. Scorpii quicumque habuerint horoscopum erunt opifices. Sed hi aut ab aspide aut a uipera percussi morientur. In parte IX. Scorpii quicumque habuerit horoscopum erit hortulanus, hortorum semper culturis applicatus. In parte X. Scorpii quicumque habuerit horoscopum in prima aetate morietur. In XI. parte Scorpii quicumque habuerit horoscopum erit entheus sacerdos, dans responsa quaerentibus. <milestone unit="par" n="4"/> In parte XII. Scorpionis quicumque habuerit horoscopum erit seruus templorum uel sacrorum obsequiis deputatus. In parte XIII. Scorpionis quicumque habuerint horoscopum, Luna in aliquo cardine constituta, erunt iudices famosa reportantes insignia dignitatis, de aliorum iudicum sententiis iudicantes, habentes uitae necisque maximam potestatem. <milestone unit="par" n="5"/> Sed haec illis potestas decernitur ab anno XXX. uel XXXV. Sed hi et uxores sortientur, et suscipient filios. Habebunt climacteras et pericula anno XXVII. et XLII. et LVIII.; quae pericula si erunt anno LXVI. morientur. Sed erunt cum quodam uitio; aut gladio aut ferro morientur uel in aqua uel repente. In parte XIV. Scorpionis quicumque habuerint horoscopum <supplied><gap/></supplied> <milestone unit="par" n="6"/> In parte XVI. Scorpionis quicumque habuerint horoscopum erunt pistores. Quodsi Luna in quocumque signo clarae stellae fuerit, erunt iudices cum magna licentiae potestate. Quodsi Mars in deiectis locis fuerit inuentus, faciet spiculatores, sed his ipsis gladio ceruices amputabuntur. In parte XVII. Scorpionis quicumque habuerit horoscopum erit aurifex, inaurator, bractearius. <milestone unit="par" n="7"/> In parte XVIII. Scorpii quicumque habuerit
horoscopum a bestiis laceratus morietur. In parte XIX. Scorpii quicumque habuerit horoscopum, Luna bene posita, erit magna potentia felicitatis ornatus; uitae et necis habebit maximam potestatem. Quodsi Iuppiter horoscopum quacumque radiatione respexerit, potestas etiam tanta erit ut regali comparetur imperio. Sed in re publica erit nimium negligens. Hic offenso principe morietur. <milestone unit="par" n="8"/> In parte XX. Scorpionis quicumque habuerit horoscopum erit dux potens bellator, qui prospere ducat exercitum. Infinitas uictorias faciet; cuius uirtus et gloria regalibus comparetur imperiis. Elatus nimio felicitatis augmento, de attentando imperio rebelli cogitatione tractabit. Erit audax, temerarius, relinquens superstites filios. Igne uel offenso rege morietur. <milestone unit="par" n="9"/> In parte XXI. Scorpionis quicumque habuerit horoscopum, <supplied>in priore</supplied> dextro Scorpionis pede erit piscator sed qui marinas spongias colligat. Qui in secundo pede habuerit horoscopum ab aliqua bestia uel a quadrupede morietur. Qui in tertio pede habuerint horoscopum erunt hortulani. Qui in quarto pede habuerint horoscopum erunt cinaedi, mulieres uero prostituto pudore meretrices. <milestone unit="par" n="10"/> In parte XXII. Scorpionis quicumque in priore pede sinistro habuerit horoscopum erit hortulanus, in secundo a bestiis morietur, in tertio erunt tonsores, in quarto a piratis occidetur, uel a bestiis in humidis locis morietur. In parte XXIII. Scorpionis quicumque habuerit horoscopum, si Luna, Venus et Mars in ipsa parte fuerint positi, erit potens, diues, longaeuus, cui augmenta felicitatis prouecta aetate decernuntur. Multa autem filiorum sobole laetabitur. <milestone unit="par" n="11"/> In parte XXIV. Scorpionis quicumque habuerint horoscopum, auarae cupiditatis instinctu et parricidalis furoris amentia, fratres suos interficient, sed et ipsi uiolenta morte morientur. In parte XXV. Scorpionis quicumque habuerit horoscopum, si Mars et ipsa parte fuerit inuentus, uel per diametrum uel per quadratum iunctus, igni cremabitur. <milestone unit="par" n="12"/> In parte XXVI. Scorpionis quicumque habuerint horoscopum erunt oratores, aduocati, medici, sed quos professionis suae nobilitet ingenium. Cum testimonio beniuolarum stellarum illis legatio patriae credetur. Sed hi offenso rege morientur. In parte XXVII. Scorpionis quicumque habuerit horoscopum, praesente Venere et Ioue, erit diues, iustus, amabilis, longaeuus, multarum mulierum amore praeuentus. Sed huic processu aetatis augmenta felicitatis accedent. Hic in patria sua <del>aetatis</del> augmenta maxima consequetur gloriae et dignitatis. <milestone unit="par" n="13"/> In parte XXVIII. Scorpii quicumque habuerint horoscopum erunt strabi, quorum peruersos oculos ornet bona gratia uenustatis. Erunt sane negligentes. Quodsi Mars in ipsa parte fuerit, profusionem sanguinis patientur. Quidam erunt elephantici, quidam frenetici. Si uero plena lumine Luna feratur ad Martem, <supplied><gap/></supplied>. In parte XXIX. Scorpionis quicumque habuerint horoscopum erunt aduocati, sapientes. Quodsi beniuola stella in ipsa parte fuerit inuenta, legati mittentur ad imperatorem, et complebunt omnia quaecumque illis fuerint in legatione mandata. Consequentur munera, sed habebunt in necessariis partibus corporis uitium. <milestone unit="par" n="14"/> In parte XXX. Scorpii quicumque habuerint horoscopum erunt Marsi uenefici, ad neces hominum uenena uendentes, ut ex isto studio multos interficiant. Erunt sane mendaces, mali, malitiosi. Quodsi Mars in ipsa parte fuerit inuentus, erunt uenatores sed biothanati. Adiacent Scorpio in dextra parte Ofiuchus et Vulpes, in sinistra Cynocefalus et Ara. In Ofiucho qui nati fuerint erunt audaces, enthei, praesago diuinitatis instinctu futura noscentes. <milestone unit="par" n="15"/> In Vulpe qui nati fuerint erunt callidi, fraudulenti, circumscriptores cordatissimi, habentes uitae subsidia <supplied><gap/></supplied> et terrae cultura quaerentes. Quodsi Saturnus in ipso loco fuerit inuentus, erunt custodes monumentorum. Hi autem morientur per dolum. In Cynocefalo qui nati fuerint erunt frenetici, ualitudinarii, sine filiis, oligochronii. In Ara qui nati fuerint erunt sacerdotes <del>qui</del> ex sacrificiis habentes uitae subsidia, sed periuri et mala morte pereuntes.</p></div>

<div type="cap" n="27"><head>XXVII. SAGITTARIVS</head>
<p><milestone unit="par" n="1"/> In parte I. Sagittarii quicumque habuerit horoscopum erit nobilis, religiosus, iustus, et cui maxima gloriae conferentur insignia. Quodsi beniuola stella in ipsa parte fuerit inuenta, faciet reges uel regum proximos, qui omnia efficaciter compleant. In parte II. Sagittarii quicumque habuerint horoscopum erunt furiosi, periuri, sacrilegi. In parte III. Sagittarii quicumque habuerint horoscopum unum oculum quolibet genere perdent. <milestone unit="par" n="2"/> In parte IV. Sagittarii quicumque habuerint horoscopum erunt monumentorum custodes. In parte V. Sagittarii quicumque habuerint horoscopum erunt impuri, impudici, miseri ac turpis infamiae labe polluti. In parte VI. Sagittarii quicumque habuerint horoscopum erunt uatii tibiis, uaricosi, biothanati. In parte VII. Sagittarii quicumque habuerit horoscopum, eo nomine erit iustus, religiosus, et cui publica iudicia credantur, ita ut de ceterorum sententia iudicet. <milestone unit="par" n="3"/> In parte VIII. Sagittarii quicumque habuerint horoscopum, si Iuppiter in ipsa parte fuerit inuentus, erunt longaeui, religiosi, et inter affines suos primi suscipient filios. Erunt interpretes regum, uel magistri scribae, sacrarum litterarum tractantes officia. Sed processu aetatis felicitatis illis insignia conferentur; bona morte deficient. In parte IX. Sagittarii quicumque habuerint horoscopum erunt astrologi, diuini, enthei, cultores deorum. In parte X. Sagittarii quicumque habuerit horoscopum erit athleta, hoplomachus. <milestone unit="par" n="4"/> In parte XI. Sagittarii quicumque habuerit horoscopum in bello percussus morietur. In parte XII. Sagittarii quicumque habuerint horoscopum erunt periculosi, temerarii, et qui praepostero cupiditatis ardore ad omne facinus libenter accedant. In parte XIII. Sagittarii quicumque habuerit horoscopum <supplied><gap/></supplied> parricidali possessus interficit, et ipse biothanatus interibit. In parte XIV. Sagittarii quicumque habuerint horoscopum citharoedi erunt publicis uoluptatibus deputati; uitium habebunt in oculo. <milestone unit="par" n="5"/> In parte XV. Sagittarii quicumque habuerit horoscopum erit mechanicus qui instrumenta bellis faciat necessaria; morietur etiam in bello. In parte XVI. Sagittarii quicumque habuerit horoscopum, si Mars in ipsa parte fuerit inuentus, lanceatus morietur; femina uero in partu deficiet. In parte XVII. Sagittarii quicumque habuerint horoscopum erunt athletae; si Mars testimonium perhibuerit, uenatores; si Iuppiter, equorum cultores. <milestone unit="par" n="6"/> In parte XVIII. Sagittarii quicumque habuerit horoscopum erit fur, periurus, maliuolus, malignus; sine filiis, biothanatus morietur. In parte XIX. Sagittarii quicumque habuerit horoscopum erit pancratiastes sine filiis. In XX. parte Sagittarii quicumque habuerint horoscopum erunt nani, gibberosi, ridiculi. In XXI. parte Sagittarii quicumque habuerint horoscopum multum mandacubunt, et res alienas abnegabunt. <milestone unit="par" n="7"/> In XXII. parte Sagittarii quicumque habuerint horoscopum, si Iuppiter in ipsa parte fuerit inuentus, erunt magni, potentes, infinita terrae spatia possidentes, et quibus peditum equitumque committentur exercitus. Frequenter etiam nauale illis proelium credetur, confligent multa bella, subiugabunt barbaros, ciuitates alias restaurabunt, alias dissipabunt. Habebunt uxores et filios, sed uxores eorum in necessariis locis uitia habebunt uel cicatrices. Sed hi morientur in pugna in peregrinis locis. In parte XXIII. Sagittarii quicumque habuerint horoscopum in desertis et abditis locis morientur a bestiis. <milestone unit="par" n="8"/> In parte XXIV. Sagittarii quicumque habuerit horoscopum erit equorum domitor uel auriga. Si uero Iuppiter in ipso loco fuerit, aut mulio erit aut auriga regius, sed qui ob hoc maxima gloriae consequatur insignia. Sed Marte attestante biothanatus interibit. In parte XXV. Sagittarii quicumque habuerit horoscopum erit ebriosus, temulentus, praesertim si Mars in ipsa parte fuerit inuentus. Si uero Venus testimonium perhibuerit, erit cinaedus sed qui publica damnetur infamia; mulieres uero fient meretrices. <milestone unit="par" n="9"/> In parte XXVI. Sagittarii quicumque habuerint horoscopum erunt uitiorum contagione polluti, mulieres uero uiragines, meretrices, et ad omne libidinis facinus applicatae. In XXVII. parte Sagittarii quicumque habuerint horoscopum in desertis locis morientur. Si uero Mars in ipsa parte fuerit inuentus, erunt oligochronii, infelices, qui de plaga morientur. <milestone unit="par" n="10"/> In XXVIII. parte Sagittarii quicumque habuerit horoscopum erit asinarius, mulio, et qui assiduis laboribus implicetur. In XXIX. parte Sagittarii quicumque habuerit horoscopum erit nanus, gibberosus, captiuus. In XXX. parte Sagittarii quicumque habuerint horoscopum erunt inuidi, phtisici, sine gratia, mors uero ipsorum a bestiis. Quodsi Mars in ipsa parte fuerit inuentus, erunt oligochronii sine filiis. <milestone unit="par" n="11"/> Si uero in extrema linea Sagittarii, id est super caudam, fuerit inuentus horoscopus, figuli nascentur: si uero infra caudam, erunt unioculi, strabi, cursores uelocissimi, alienis semper potestatibus subiugati, et inquietabuntur sanguine. Habebunt prolixam faciem et morientur a quadrupede.</p>
<p>
<milestone unit="par" n="12"/> In dextra parte Sagittarii oritur Nauis Argo in sinistra Canis. Quicumque itaque in ipsa Naui habuerint horoscopum erunt naucleri, gubernatores, negotiatores, sed qui ad occidentem nauigent. Sed si Mars hunc eumdem locum uiderit, reuertentes ad orientem a piratis interficientur. <milestone unit="par" n="13"/> In Cane quicumque habuerint horoscopum erunt litigiosi, clamosi. Si uero Mercurius in ipso loco fuerit inuentus, erunt aduocati optimi et amici regum. Qui uero in ore Canis habuerit horoscopum erit turpi uita inquinato ore, sed affluentia uani sermonis inflatus.</p></div>

<div type="cap" n="28"><head>XXVIII. CAPRICORNVS</head>
<p><milestone unit="par" n="1"/> In prima parte Capricorni quicumque habuerit horoscopum erit rex, imperator. In II. parte Capricorni quicumque habuerint horoscopum erunt campi doctores, et quibus dispositio committatur proeliorum. Sed hi biothanata morte morientur. In III. parte Capricorni quicumque habuerint horoscopum, si Mars in ipsa parte fuerit inuentus, Luna uero cum eo collocata, erunt magni, potentes et habentes maximam gladii potestatem, sed qui iudicia seuere et crudeliter semper exerceant. Erunt crudeles, ingeniosi semper, audaces, et qui multos interficiant. Erunt magni exercitus duces, sed in pugna morientur. <milestone unit="par" n="2"/> In IV. parte Capricorni quicumque habuerint horoscopum, si Mercurius in ipsa parte fuerit inuentus, faciet musicos uel artifices, sed qui mulieres praeposteris libidinum amoribus persequantur. Erunt sane negligentes. Si uero Luna bene fuerit posita, faciet scribas nobiles, sed quibus magnarum rerum officia credantur. Erunt sane diuites, iusti, religiosi. Sed hi longaeui morientur. In V. parte Capricorni quicumque habuerint horoscopum erunt turpes, impuri, ad omne uitium libidinis applicati. <milestone unit="par" n="3"/> In VI. parte Capricorni quicumque habuerint horoscopum erunt elefantici. In VII. parte Capricorni quicumque habuerint horoscopum erunt curiosi artifices, sed quos artificii sui nobilitas commendet, amici regum. Sed in hoc loco nascentur et medici. Cum testimonio maliuolarum stellarum <supplied><gap/></supplied>. <milestone unit="par" n="4"/> In VIII. parte Capricorni quicumque habuerint horoscopum, si Venus in ipsa parte fuerit inuenta, habebunt maximae nobilitatis insignia. Quodsi Luna bene fuerit collocata, multa agentes omnia tractabunt negotiationis officia; alii publicis uectigalibus praeerunt. In IX. parte Capricorni quicumque habuerint horoscopum, si Mars in ipsa parte fuerit inuentus, in prima aetate morientur. Si uero Mercurius testimonium perhibuerit, erunt feneratores diuites, sed pecuniarum causa morientur. <milestone unit="par" n="5"/> In X. parte Capricorni quicumque habuerint horoscopum, si Mars in ipsa parte fuerit inuentus, faciet moechos sed cum amabili gratia uenustatis. Sed hi amicorum suorum uxores praepostera amoris cupiditate corrumpent, uerum numquam in isto facinore deprehensi publicantur. His ex aliquo artificio maxima uitae subsidia conferentur, sed adulterio cognitas sortientur uxores. Morte repentina morientur. In XI. parte Capricorni quicumque habuerit horoscopum erit aurifex. In XII. parte Capricorni quicumque habuerit horoscopum erit athleta uirtutis magnae, biothanatus.</p>
<p>
<milestone unit="par" n="6"/> In XIII. parte Capricorni quicumque habuerint horoscopum, si Mars in ipsa parte fuerit inuentus, erunt tales qui propter lucrum ad omne facinus crudelitatis accedant. Sed erunt Marsi, uenena uendentes, qui serpentes sopitis uenenorum aculeis nutriant. Per hos multi morientur, erunt periuri, adulteratores, moechi, mali, malitiosi uel sequestres libidinum. Hi tenui uoce dulciter modos carminum dicent, omnes homines ficta decipientes simplicitate, oriputidi, clamosi, qui neque de uxore neque de filiis gaudia consequantur. Verum processu aetatis de pedibus claudicabunt. Sed hi de commerciis uel de publico habebunt uitae subsidia.</p>
<p>
<milestone unit="par" n="7"/> In XIV. parte Capricorni quicumque habuerint horoscopum, si Iuppiter in ipsa parte fuerit inuentus, uel Venus, erunt diuites, ministri regum quorum fidei maxima<supplied>rum</supplied> rerum tuitio credatur; in populo suo principalium suorum officia tractabunt. Erunt sane negligentes, et qui plurimis conuiuiis gaudeant. Quodsi Mercurius in ipso loco fuerit inuentus, ex domestica commendatione prouecti, ad notitiam regum amicitiamque peruenient. In XV. parte Capricorni quicumque habuerint horoscopum erunt nani, gibberosi, ridiculi.</p>
<p>
<milestone unit="par" n="8"/> In XVI. parte Capricorni quicumque habuerint horoscopum sex digitos habebunt et erunt gibberosi. In coniunctione spinae et colli quicumque habuerint horoscopum, Marte ibi posito, Luna perhibente testimonium et bona radiatione coniuncta, erunt nobiles, polychronii, nobilium filiorum parentes, amici regum. Biothanati interibunt. In XVII. parte Capricorni quicumque habuerit horoscopum punctu spinae morietur.</p>
<p>
<milestone unit="par" n="9"/> In XVIII. parte Capricorni quicumque habuerint horoscopum, si Mars et Venus et Mercurius in eadem parte fuerint constituti, uel in eodem signo, interficient uxores suas, sed et ipsi publica animaduersione plectentur. In XIX. parte Capricorni quicumque habuerit horoscopum, si Mercurius in ipsa parte fuerit inuentus, scriba erit regalibus officiis semper applicatus. In humidis morietur locis, uel a bestiis consumptus interibit.</p>
<p>
<milestone unit="par" n="10"/> In XX. parte Capricorni quicumque habuerit horoscopum erit tabellis et forensibus studiis applicatus. In XXI. parte Capricorni quicumque habuerit horoscopum erit nobilis amicus regum, et cui multa ex largitione imperatoria conferantur, amabilis populo (uerum medio aetatis spatio ista illi dignitatis insignia conferentur), facilis ad indignandum, indignationes suas exercen<del>te</del>s cum maximo impetu potestatis. Sed huic ex casu filiorum infortunia prouenient. Morietur morte sua <supplied><gap/></supplied>. <milestone unit="par" n="11"/> In XXIV. parte Capricorni quicumque habuerint horoscopum erunt languido animo languidis sensibus, et qui frequenter tententur insania. In XXV. parte Capricorni quicumque habuerit horoscopum a bestiis consumptus morietur. In XXVI. parte Capricorni quicumque habuerit horoscopum erit pantomimus, grata uenustate perspicuus. In XXVII. parte Capricorni quicumque habuerint horoscopum erunt iusti, potentes, de aliorum iudicum sententiis iudicantes, amici regum. Sed his ex filiorum infortuniis maxima decernuntur doloris incommoda. In XXVIII. parte Capricorni quicumque habuerit horoscopum <supplied><gap/></supplied>. <milestone unit="par" n="12"/> In XXIX. parte Capricorni quicumque habuerit horoscopum erit tyrannus crudelis, ad omne facinus armatus, periculosus, temerarius, sed cui mors multitudinis manibus inferatur <supplied><gap/></supplied>. </p></div>

<div type="cap" n="29"><head>XXIX. AQVARIVS</head>
<p><milestone unit="par" n="1"/> In I. parte Aquarii quicumque habuerit horoscopum, si Iuppiter et Saturnus simul fuerint inuenti, uel si horoscopum trigonica radiatione respiciant, et si Luna bene fuerit collocata, erit rex magnus, gloriosus, polychronius, omnium terrarum possidens circulum. Sed maxima illi potentia processu temporis decernetur. Sed is in aqua morietur. In II. parte Aquarii quicumque habuerint horoscopum habebunt artem quae pertinet ad ornatum uel ad picturas; filiis superstitibus morientur. <milestone unit="par" n="2"/> In III. parte Aquarii quicumque habuerit horoscopum, si Iuppiter in ipsa parte fuerit inuentus, uel si eam quacumque radiatione respexerit, erit magnus, potens, multam possidens terram. Sed in iacturam patrimonii sui sustinebit, uerum propriis uiribus maxima illi conferentur subsidia facultatum. Debellabit gentem suam, et erit ad omne crudelitatis facinus adiunctus, et qui multorum hominum stragibus gaudeat. Habebit et ex ancillis filios, sed hos immatura perdet aetate. <milestone unit="par" n="3"/> Erit sane ab omni tristitia separatus, omnibus displicebit, omnibus detrahet, ut ex ista causa omnes eum amici uitent. Erit edax, multum cibum capiens, multum agrum possidens. Sed processu temporis omnia illi potentiae conferentur insignia. Verum cum fuerit limen senectutis ingressus, debilitato corpore agrum colet. In IV. parte Aquarii quicumque habuerit horoscopum erit deorum cultor, iustus, de aliorum iudicum sententiis iudicans. Sed is biothanata morte morietur. <milestone unit="par" n="4"/> In V. parte Aquarii quicumque habuerit horoscopum laqueo se suspendet. In VI. parte Aquarii quicumque habuerit horoscopum, aquam hauriens misero laboris onere praegrauabitur. Erit athleta nobilis. In VII. parte Aquarii quicumque habuerit horoscopum <supplied><gap/></supplied> In parte VIII. Aquarii quicumque habuerint horoscopum, Venere qualibet radiatione coniuncta, erunt longaeui, diuites, iusti, et qui in senectute proficiant. Sed hi filiis superstitibus morientur. <milestone unit="par" n="5"/> In IX. parte Aquarii quicumque habuerit horoscopum, erit structor, sculptor, architectus. In X. parte Aquarii quicumque habuerit horoscopum, si Mars qualibet radiatione coniunctus fuerit, faciet balneatores, qui in prima aetate morientur. In XI. parte Aquarii quicumque habuerint horoscopum, in aquosis locis uel in humidis morientur. Si uero in uertice urnae fuerit horoscopus, erunt medici. Quodsi Saturnus quacumque fuerit radiatione coniunctus, erunt pollinctores et funerarii, quibus sepulturae officia credantur. <milestone unit="par" n="6"/> In XII. parte Aquarii quicumque habuerit horoscopum erat piscator, de mari habens uitae subsidia. In XIII. parte Aquarii quicumque habuerint horoscopum erunt hortulani, uel qui cloacas mundent; si uero Mars testimonium perhibuerit, balneatores, si Saturnus, haustores aquarum. In XIV. parte Aquarii quicumque habuerint horoscopum, si Mars ei testimonium perhibuerit, faciet urinatores uel nautas, sed qui omnis laboris onere praegrauabuntur. In XV. parte Aquarii quicumque habuerint horoscopum erunt laboriosi, operarii, in humidis uel in aquosis uiuentes locis. <milestone unit="par" n="7"/> In XVI. parte Aquarii quicumque habuerit horoscopum erit impudicus, cinaedus, sed qui hoc libidinis vitium latenter exerceat. In XVII. parte Aquarii quicumque habuerit horoscopum, si Mars ei quacumque fuerit radiatione coniunctus, lanceatus morietur. In XVIII. parte Aquarii quicumque habuerit horoscopum <supplied><gap/></supplied> <milestone unit="par" n="8"/> In parte XIX. Aquarii quicumque habuerit horoscopum pulmonum dolores sustinebit. In XX. parte Aquarii quicumque habuerint horoscopum hydropici morientur. In XXI. parte Aquarii quicumque habuerit horoscopum aurifex erit. In XXII. parte Aquarii quicumque habuerit horoscopum erit formosa facie, formoso corpore gratus, sed is in prima aetate morietur. In XXIII. parte Aquarii quicumque habuerint horoscopum erunt pigmentarii, diuites. <milestone unit="par" n="9"/> In XXIV. parte Aquarii quicumque habuerit horoscopum, si huic parti Iuppiter quacumque fuerit radiatione coniunctus, erit formosus, magno corpore, gratus amabilis. Si autem <supplied>ei</supplied> Venus quacumque radiatione coniuncta fuerit, erit amicus regis, corporis pulchritudine insinuatus, felix, sed in prima iuuentute morietur. In XXV. parte Aquarii quicumque habuerint horoscopum erunt steriles, sine filiis, erraticis semper amorum cupiditatibus aestuantes. <milestone unit="par" n="10"/> In XXVI. parte Aquarii quicumque habuerint horoscopum ex cultura terrae habebunt uitae subsidia, uel de herbis. Sed hi perpetuis laboribus opprimentur. Erunt sane longaeui et impraestabiles. In XXVII. parte Aquarii quicumque habuerint horoscopum erunt hieroduli, serui templorum, in sacrorum caerimoniis hymnos dicentes. <milestone unit="par" n="11"/> In XXVIII. parte Aquarii quicumque habuerit horoscopum, podagricus erit. In XXIX. parte Aquarii quicumque habuerit horoscopum in desertis locis a bestiis laceratus occiditur. Si Mars in ipsa parte fuerit inuentus, uel sit qualibet radiatione coniunctus, de alto proiectus claudicabit; quodsi Saturnus uiderit, morietur. <milestone unit="par" n="12"/> In XXX. parte Aquarii quicumque habuerint horoscopum, si Lunae appositae Saturnus quacumque fuerit radiatione coniunctus, horoscopanti scilicet parti, erunt longaeui, nobiles, sed quibus processu temporis omnia felicitatis insignia conferantur. Quidam negotiationis causa grande pelagus transibunt. Erunt sane sine filiis, priuignos suos in loco filiorum habebunt. <milestone unit="par" n="13"/> Extra partes Sagittarii orietur Falcis, Lupus, Aquarius minor et Ara. In Falce quicumque habuerit horoscopum erit arator qui campos colens multas frumentorum copias colligat. In ore Lupi quicumque habuerit horoscopum erit saltator; attestante Marte comedetur a canibus. In ipso Lupo quicumque habuerint horoscopum erunt fraudulenti, fures, crudeles, homicidae, qui et suos et extraneos crudeli feritatis atrocitate percutiant. Sed et <supplied>ipsi</supplied> biothanati, mortui insepulti proicientur. In sinistro pede Lupi quicumque habuerint horoscopum, attestante Marte, a latronibus percussi luxabunt pedes. In dextro pede Lupi quicumque habuerint horoscopum frenetici in primo aetatis tempore morientur. <milestone unit="par" n="14"/> In capite Aquarii minoris quicumque habuerit horoscopum per deserta loca iter faciens multum errabit, in desertis conuersabitur locis. Quidam fient aucupes. In dextra Aquarii minoris quicumque habuerint horoscopum erunt equorum magistri. Si uero beniuolae stellae testimonium perhibuerint, aurigae uel muliones erunt regis. In uentre Aquarii minoris quicumque habuerit horoscopum, erit hortulanus, fenerator, laboriosus, biothanatus. In pede dextro quicumque habuerit horoscopum in locis aquosis humidisque morietur. <milestone unit="par" n="15"/> In Ara quicumque habuerint horoscopum de sacrificiis habebunt uitae subsidia; sed hi exusti morientur. In aquae effusione quicumque habuerit horoscopum a prima aetate erit diues et possessor, et paternum patrimonium uaria profusione dilapidat. Erit liberalis, sed erunt illi multi frequenter ingrati. Sed hic in processu aetatis maxima et patrimonii et dignitatis habebit augmenta, et inimicos suos omnifariam subiugatos sibi uidebit.</p></div>

<div type="cap" n="30"><head>XXX. PISCES</head>
<p><milestone unit="par" n="1"/> In I. parte Piscium quicumque habuerit horoscopum erit curiosus, compositus, e<del>g</del>regiis facultatibus habens uitae subsidia. Sed his ex constupratione sororum uel ex affinium suspiciet filios. In II. parte Piscium quicumque habuerit horoscopum erit stridentis animi, suspiciosus, zelotypus. In III. parte Piscium quicumque habuerit horoscopum erit impuris libidinum uitiis implicatus, et meretricio squalore pollutus, cuius uita publica semper pulsetur infamia. <milestone unit="par" n="2"/> In IV. parte Piscium quicumque habuerit horoscopum erit effeminatis moribus cinaedus. Si uero mulier fuerit, pudorem suum passiua libidinum nundinatione prostituet. In V. parte Piscium quicumque habuerit horoscopum, si Mercurius ei quacumque fuerit radiatione coniunctus et Venus, erit diues, nobilis, longaeuus, ex arte aliqua habens uitae subsidia. Insinuabitur regi, et bona senectute prouectus, filiis superstitibus bene morietur. <milestone unit="par" n="3"/> In VI. parte Piscium quicumque habuerit horoscopum a bestiis confectus morietur. In VII. parte Piscium quicumque habuerit horoscopum, si Mars in ipsa parte fuerit inuentus, a bestiis aut in aqua a pisce lacerabitur, et sic morietur. In VIII. parte Piscium quicumque habuerint horoscopum uel in IX., praesente Venere et Mercurio, quicumque nati fuerint, erunt religiosi, iusti, longaeui, et litterarum tractantes officia. Erunt scribae regii, noti regibus; filiis superstitibus morientur. <milestone unit="par" n="4"/> In X. parte Piscium quicumque habuerit horoscopum, si Luna bene posita et Venus in parte horoscopi fuerit constituta, erit grandis, potens, notus omnibus, regibus coniunctus, multam peragrans terram, grande nauigans pelagus, praeponetur liburnis. Nauale illi committetur imperium, erit in pugna superior et uictor, habebit amoris maximam gratiam, <del>m</del>erit<del>um</del> iustus, religiosus, sed circa muliebres concubitus semper impatiens, magna praestans et omnia impetrans. Morietur autem aut ira regis aut odio. In XI. parte Piscium quicumque habuerit horoscopum in desertis locis a bestiis naturam perdet, aut in humidis locis, aut certe in prima aetate biothanatus sine filiis peribit. <milestone unit="par" n="5"/> In XII. parte Piscium quicumque habuerit horoscopum erit piscator, freneticus, et in prima aetate morietur. In XIII. parte Piscium quicumque habuerit horoscopum, praesente Venere et Ioue, erit diues, nobilis et habens uitam et uitae substantiam ex aliqua arte. Si uero Mercurius ei quacumque fuerit radiatione coniunctus, erit negotiator, pigmentarius, diues, felix; filiis superstitibus morietur. <milestone unit="par" n="6"/> In XIV. parte Piscium quicumque habuerint horoscopum, maxima illis conferentur dignitatis insignia. In aquosis locis morientur uel in humidis, aut a piratis. In XV. parte Piscium quicumque habuerint horoscopum, praesente Marte, ibunt per deserta terrarum, et per incognita maria nauigabunt. Torquebuntur et habebunt uitam semper in nauibus. In XVI. parte Piscium quicumque habuerit horoscopum erit diues, longaeuus, inter affines suos primus. <milestone unit="par" n="7"/> In XVII. parte Piscium quicumque habuerint horoscopum carmina dulci modulatione cantabunt. Si uero Mars in ipsa parte fuerit inuentus, laqueo se suspendent. In XVIII. parte Piscium quicumque habuerit horoscopum erit audax, multum cibum sumens, ualitudinarius. In XIX. parte Piscium quicumque habuerit horoscopum erit orator, aduocatus, affluentia docti sermonis ornatus. Quodsi beniuola stella testimonium commodarit, erit in domo regia, multa imperans uerecundia grauitateque morum, honesta conuersatione semper ornatus. <milestone unit="par" n="8"/> In XX. parte Piscium quicumque habuerint horoscopum in prima aetate strangulati moriuntur. In XXI. parte Piscium quicumque habuerint horoscopum erunt piscatores, legentes spongias, laboriosi, et in prima aetate moriuntur. In XXII. parte Piscium quicumque habuerint horoscopum errabunt per multa spatia terrarum et permultas gentes. Si uero Mars testimonium perhibuerit, erunt a prima aetate captiui. <milestone unit="par" n="9"/> In XXIII. parte Piscium quicumque habuerit horoscopum erit auceps, de auibus habebit substantiam. In XXIV. parte Piscium quicumque habuerit horoscopum morietur in mari. In XXV. parte Piscium quicumque habuerit horoscopum erit aurifex, caelator, pictor. In XXVI. parte Piscium quicumque habuerint horoscopum, Marte et Saturno testimonium perhibentibus, erunt balneatores, mediastrini, nautici, infelices, biothanati, et quibus organicae machinationis officia credantur. <milestone unit="par" n="10"/> In XXVII. parte Piscium quicumque habuerit horoscopum erit fugitiuus per multas terras errans. Sed is spina percussus morietur. In parte XXVIII. Piscium quicumque habuerint horoscopum, si Mars in ipsa parte fuerit inuentus, in humidis aut in aquosis locis a bestiis lacerati morientur. In XXIX. parte Piscium quicumque habuerit horoscopum, si Iuppiter et Venus in ipsa parte fuerint collocati, et Luna bene posita fuerit, erit nobilis, diues, per omne aeuum felix. Sua morte deficiet. <milestone unit="par" n="11"/> In XXX. parte Piscium quicumque habuerit horoscopum habebit uitam in mari, erit semper laboriosis actibus implicatus. Quodsi Mars quacumque fuerit radiatione coniunctus, erit marsus, magus, biothanatus. In extrema autem cauda, id est in<del>ter</del> linea<del>m</del> quae Pisces et Arietem diuidit, quicumque habuerint horoscopum, Marte in eadem linea constituto, erunt apocopi, abscisi uirilia.</p>
<p>
<milestone unit="par" n="12"/> In Pisce septentrionali oritur Ceruus, Lepus; in australi Cetus, id est marina belua. Quicumque itaque horoscopum in cornibus Cerui habuerit, si Mars in ipsa parte fuerit inuentus, erit praepositus armorum, ducet exercitus, pugnabit peregre, morietur in proelio. In ore Cerui quicumque habuerint horoscopum erunt marsi, uestigantes prehendentesque serpentes, biothanati. In pedibus Cerui quicumque habuerint horoscopum, errantes plurimum, biothanata morte morientur. <milestone unit="par" n="13"/> In Lepore quicumque habuerint horoscopum erunt periti gubernatores. In cauda Ceti quicumque habuerint horoscopum, si Mars in ipsa parte fuerit inuentus, a bestiis lacerati morientur. In II. parte Ceti quicumque habuerint horoscopum, praesente Venere et Mercurio, subiacebunt potentibus, et inde proficientes uitae consequentur augmenta. Alii erunt serui ad grandem dignitatem uenientes honesto ac liberali merito seruitutis. In III. parte Ceti quicumque habuerint horoscopum nauigabunt ac plurimas circumibunt terras. Quodsi Mars in ipsa parte fuerit inuentus, a piratis morientur.</p></div>

<div type="cap" n="31"><head>XXXI. IN QVIBVS SVNT SIGNORVM PARTIBVS CLARAE STELLAE</head>
<p><milestone unit="par" n="1"/> In plurimis signis claras esse stellas, et regia luminis maiestate fulgentes, in VI. diximus libro. Quid itaque in istis partibus in quibus clarae inueniuntur stellae decernat horoscopus (quae in VI. libro de Luna diximus) explicare curabo.</p>
<p>
<milestone unit="par" n="2"/> In XI. parte Arietis clara ostenditur <supplied>stella</supplied>. In hac itaque stella quicumque habuerit horoscopum, praesente Ioue uel trigonica radiatione coniuncto, erit dux magnus, potens, amicus regum, multam et grandem possidens terram, honesto famae testimonio subleuatus. Sed is morte sua morietur. <milestone unit="par" n="3"/> In cornibus Tauri in XXX. parte eius clara stella est. Quicumque itaque in ipsis Tauri cornibus habuerit horoscopum erit rex aut dux. Qui uero in dextro cornu habuerit horoscopum erit magnus princeps, et cui nauale et pedestre committatur imperium, terribilis, laboriosus, multas ciuitates bellorum obsidionibus liberans. Hic unicus natus sine liberis erit. Decernuntur illi publice tituli et imagines ac statuae, sed postea offensis regibus morietur. In qua autem Tauri stella haec eadem decernantur, (uel Luna haec eadem decernit), sextus iam tibi ostendit liber. <milestone unit="par" n="4"/> In Leonis parte II. stella limpida inuenitur. In hac stella quicumque habuerit horoscopum erit rex potens, duplex possidens regnum, sed quotienscumque ad eamdem stellam Saturnus et Mars uenerint, totiens illi bella maxima concitantur. <milestone unit="par" n="5"/> In XIII. parte Scorpionis est limpida stella. In qua stella si <del>limpida</del> Luna <del>fuerit</del> inuenta horoscopum partiliter possederit, quicumque in ea nati fuerint erunt potentes, magni, uitae et necis habentes potestatem, et quibus maxima pars committatur imperii. <milestone unit="par" n="6"/> In XIX. parte Scorpionis est itidem limpida stella. Si itaque Luna bene collocata fuerit, si in ista fuerit horoscopus parte, erit potens. Quodsi Iuppiter fuerit prospera radiatione coniunctus, erit regi proximus, diuinos honores possidens, praestans, bonus sed negligens. Huic mors ex regis indignatione proueniet. <milestone unit="par" n="7"/> In Sagittarii XXII. parte sunt limpidae stellae. In ipsis stellis quicumque habuerit horoscopum, Ioue in ipso signo constituto, erit magnus, potens, multam possidens terram, ducet exercitum peditum atque equitum; sed et proelium illi nauale credetur. Erit uictor in omnibus proeliis, subiugabit barbaros. Ciuitates uero alias restaurabit, alias euertet. Habebit uxorem in necessariis corporis partibus habentem uitium. Habebit filios superstites, sed in pugna morietur. <milestone unit="par" n="8"/> In III. parte Capricorni est stella clara. Si in ipso signo Mars fuerit inuentus, et bene sit Luna posita, quicumque natus fuerit in ea, erit magnus, potens, habens uitae et necis maximam potestatem. Sed erit crudelis, et qui multis gaudeat caedibus, exercitum ducet, et erit ingeniosus, magnus, audax, et in bello morietur. <milestone unit="par" n="9"/> In I. parte Aquarii est clara stella. Quicumque itaque illic habuerit horoscopum, Ioue et Saturno prospera radiatione coniunctis, sed Luna bene posita, erit rex, magnus, gloriosus, religiosus, iustus, longaeuus, sed cui procedenti aetate maximum potestatis conferatur imperium. <milestone unit="par" n="10"/> In X. parte Piscium est clara stella, in australi scilicet Pisce. Si itaque Venus cum horoscopo in ipsa stella fuerit inuenta, et Luna bene sit collocata, quicumque natus fuerit in ea, erit magnus, potens, regi notus, multas terras peragrabit, grande nauigabit pelagus. Liburnarum illi et nauale committetur imperium. Erit uictor in proeliis, ab omnibus amabitur, erit iustus, religiosus, pronus sane ad muliebres concubitus, praestans multa, potiora impetrans. Ira regis uel odio morietur.</p></div>

<div type="cap" n="32"><head>XXXII.</head>
<p><milestone unit="par" n="1"/> Haec quidem de singulis partibus pronuntiat <hi rend="italic">Sphaera Barbarica.</hi> Sed genitura integre explicari non poterit, nisi omnia aequatis stellarum fuerint mixturis et <del>t</del>radiationibus comparata, quod nos frequentissime dixisse meministi. Cum enim ignitis sideribus aliorum siderum fuerit frigus oppositum, et frigoris glacies igniti ardoris fuerit flagrantia temperata, mixtura etiam temperationis efficitur. <milestone unit="par" n="2"/> Omnia itaque pro locorum et pro stellarum potestatibus colligenda sunt. Patitur enim iacturam potestatis suae stella, cum in deiectis locis uel cum in humilitatibus suis fuerit collocata, et maximam decernendi sortitur licentiam, cum aut ex loco aut ex altitudine sua fuerit auctoritatem licentiae consecuta. Gaudent autem stellae, sicut frequentissime diximus, principe in loco in altitudine sua positae, secundo loco in finibus suis, tertio in domibus suis. <milestone unit="par" n="3"/> Cum itaque omnia fuerint partili ratione collecta, totum debemus geniturae corpus inspicere, ut fata hominum ex omnium stellarum potestatibus colligentes, quicquid decretum fuerit, ueris possimus explicare sententiis.</p></div>

<div type="cap" n="33"><head>XXXIII.</head>
<p><milestone unit="par" n="1"/> Accipe itaque, Mauorti, decus nostrum, quod tibi cum summa animi trepidatione promisimus, septem hos libros ad septem stellarum ordinem numerumque compositos. Nam primus liber solum patrocinium defensionis accepit; in ceteris uero libris Romanis noui operis tradidimus disciplinam. <milestone unit="par" n="2"/> Tu uero, praecedenti admonitione conuentus, et religiosa iurisiurandi auctoritate commonitus, hos libros puro animo ac pura mente custodi, ne imperitis auribus et sacrilegis animis scientia istius operis intimetur. Celari se et abscondi ab initio uoluit <unclear/>sed his rerum, et plurimis se tegumentis natura diuinitatis abscondit, ne esset facilis accessu, ne cunctis patefacta maiestatis suae origine panderetur. <milestone unit="par" n="3"/> Hoc et nos in istis libris facere conueniet, ut lectio eorum religiosis pateat, profanis semper ac sacrilegis denegetur, ne ueterum ueneranda commenta sacrilegis quodammodo editionibus polluamus. Quapropter filiis tuis trade, quia illos a prima aetate ad omne officium uirtutis instruxisti, et tuis trade amicis, sed quos tibi fida amoris necessitudo coniungit, quos scis exempla tuae uirtutis imitari. <milestone unit="par" n="4"/> Nos tibi soli edidisse sufficiat artificium horum librorum quos tibi mandamus. Tu uerus interpres, tu fidus custos, tu religiosus antistes, tu solus uirtutum tuarum merito ornare poteris quod nos peruigili cura et labore animi pariter et corporis, cum maxima sollicitudine ac trepidatione perfecimus.</p></div>
</div>




  </body>
 </text>

</TEI>
