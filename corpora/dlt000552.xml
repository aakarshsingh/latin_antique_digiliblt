<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Epistulae</title>
    <author>Ausonius</author>
    <respStmt>
     <resp>Correzione linguistica</resp>
     <name>Raffaella Tabacco</name>
    </respStmt>
    <respStmt>
     <resp>Codifica XML</resp>
     <name>Nadia Rosso</name>
    </respStmt>
   </titleStmt>
   <publicationStmt>
    <publisher>digilibLT</publisher>
    <pubPlace>Vercelli</pubPlace>
    <date>2016</date>
    <availability>
     <p><ref target="http://creativecommons.org/licenses/by-nc-sa/3.0/it/"/></p>
    </availability>
    <idno>dlt000552</idno>
   </publicationStmt>
   <sourceDesc>
    <p><hi rend="italic">The Works of Ausonius</hi>, edited with Introduction and Commentary by R. P. H. Green, Oxford 1991, 193-231 </p>
   </sourceDesc>
  </fileDesc>
  <encodingDesc>
   <projectDesc>
    <p>digilibLT. Biblioteca digitale di testi latini tardoantichi.</p>
    <p>Progetto diretto da Raffaella Tabacco (responsabile della ricerca) e Maurizio Lana</p>
   </projectDesc>
   <editorialDecl>

    <p><hi rend="bold">Note di trascrizione e codifica del progetto digilibLT </hi></p>
    <p>Abbiamo riportato solo il testo stabilito dall'edizione di riferimento non seguendone
     l'impaginazione. Sono stati invece esclusi dalla digitalizzazione apparati, introduzioni, note
     e commenti e ogni altro contenuto redatto da editori moderni. </p>
    <p> I testi sono stati sottoposti a doppia rilettura integrale per garantire la massima
     correttezza di trascrizione</p>
    <p>Abbiamo normalizzato le U maiuscole in V seguendo invece l'edizione di riferimento per la
     distinzione u/v minuscole.</p>
    <p> Non è stato normalizzato l'uso delle virgolette e dei trattini.</p>
    <p> Non è stata normalizzata la formattazione nell'intero <hi rend="italic">corpus</hi>:
     grassetto, corsivo, spaziatura espansa.</p>
    <p>Sono stati normalizzati e marcati nel modo seguente i diacritici.<lb/> espunzioni:
     <![CDATA[<del>testo</del>]]> si visualizza [testo] <lb/> integrazioni: <![CDATA[<supplied>testo</supplied> si visualizza <testo>]]><lb/>
     <hi rend="italic">loci desperati</hi>: <![CDATA[ <unclear>testo</unclear> o <unclear/> testo]]>
     si visualizzano †testo† e †testo<lb/> lacuna materiale: <![CDATA[<gap/>]]> si visualizza
     [...]<lb/> lacuna integrata dagli editori:
     <![CDATA[<supplied><gap/></supplied> si visualizza <...>]]>
    </p>
    <p>Sono stati marcati i termini in lingua greca
     <![CDATA[<foreign xml:lang="grc">αβγ</foreign>]]>
    </p>
    <p>Ulteriori informazioni sulle norme di trascrizione e codifica su <ref
      target="http://digiliblt.lett.unipmn.it/upload/docs/note_di_trascrizione_e_di_codifica.pdf"
      >Note di trascrizione e codifica di testi latini tardoantichi
      [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
   </editorialDecl>
  </encodingDesc>
  <profileDesc>
   <langUsage>
    <language ident="la">Latino</language>
   </langUsage>
  </profileDesc>
 
 </teiHeader>

 <text>


  <body>
   <div><head>EPISTVLAE</head>
<div type="cap" n="1"><salute>Ausonius Hesperio s.d.</salute>
<lg><l>Qualis Picenae populator turdus olivae </l>
<l>clunes opimat cereas, </l>
<l>vel qui lucentes rapuit de vitibus uvas </l>
<l>pendetque nexus retibus, </l>
<l>quae fluitant nebulosa sub horis </l>
<l>vel mane tenta roscido, </l>
<l>tales hibernis ad te de saepibus, ipsos </l>
<l>capi volentes, misimus</l>
<l>bis denos; tot enim crepero sub lucis eoae </l>
<l>praeceps volatus intulit. </l>
<l>Tum, quas vicinae suggessit praeda lacunae, </l>
<l>anates maritas iunximus, </l>
<l>remipedes, lato populantes caerula rostro, </l>
<l>et crure rubras punico, </l>
<l>iricolor vario pinxit quas pluma colore, </l>
<l>collum columbis aemulas. </l>
<l>Defrudata meae non sunt haec fercula mensae; </l>
<l>vescente te fruimur magis. </l>
<l>Vale bene, ut valeam.</l></lg></div>

<div type="cap" n="2"><salute>Ausonius Paulo</salute>
<lg><l>Tandem eluctati retinacula blanda morarum</l>
<l>Burdigalae molles liquimus illecebras, </l>
<l>Santonicamque urbem vicino accessimus agro; </l>
<l>quod tibi si gratum est, optime Paule, proba. </l>
<l>Cornipedes rapiant imposta petorrita mulae, </l>
<l>vel cisio triiugi, si placet, insilias, </l>
<l>vel celerem mannum vel ruptum terga veredum</l>
<l>conscendas, propere dummodo iam venias, </l>
<l>instantis revocant quia nos sollemnia paschae</l>
<l>libera nec nobis est mora desidiae. </l>
<l>Perfer in excursu vel teriuga milia epodon</l>
<l>vel falsas lites, quas schola vestra serit. </l>
<l>Nobiscum invenies multas, quia liquimus istic</l>
<l>nugarum veteres cum sale reliquias. </l></lg></div>

<div type="cap" n="3"><salute>Ausonius Paulo</salute>
<lg><l>Ostrea nobilium cenis sumptuque nepotum </l>
<l>cognita diversoque maris defensa profundo </l>
<l>aut refugis nudata vadis aut scrupea subter </l>
<l>antra et muriceis scopulorum mersa lacunis, </l>
<l>quae viridis muscus, quae decolor alga recondit, </l>
<l>quae testis concreta suis ceu saxa cohaerent, </l>
<l>quae mutata loco, pingui mox concita limo, </l>
<l>nutrit secretus conclusae uliginis umor, </l>
<l>enumerare iubes, vetus o mihi Paule sodalis, </l>
<l>assuefacte meis ioculari carmine nugis. </l>
<l>Aggrediar, quamvis curam non ista senilem </l>
<l>sollicitent frugique viro dignanda putentur. </l>
<l>Nam mihi non Saliare epulum, non cena dapalis, </l>
<l>qualem Penelopae nebulonum mensa procorum </l>
<l>Alcinoique habuit nitidae cutis uncta iuventus. </l>
<l>Enumerabo tamen famam testesque secutus</l>
<l>pro studiis hominum semper diversa probantum. </l>
<l>Sed mihi prae cunctis ditissima, quae Medulorum </l>
<l>educat oceanus, quae Burdigalensia nomen </l>
<l>usque ad Caesareas tulit admiratio mensas, </l>
<l>non laudata minus nostri quam gloria vini. </l>
<l>Haec inter cunctas palmam meruere priorem, </l>
<l>omnibus ex longo cedentibus; ista et opimi </l>
<l>visceris et nivei dulcique tenerrima suco </l>
<l>miscent aequoreum tenui sale tincta saporem. </l>
<l>Proxima sint quamvis, sunt longe proxima multo </l>
<l>ex intervallo, quae Massiliensia, portum</l>
<l>quae Narbo ad Veneris nutrit, cultuque carentia </l>
<l>Hellespontiaci quae protegit aequor Abydi, </l>
<l>vel quae Baianis pendent fluitantia pilis, </l>
<l>Santonico quae tecta salo, quae nota <unclear>Genonist</unclear>, </l>
<l>aut Eborae mixtus pelago quae protegit amnis</l>
<l>ut multo iaceant algarum obducta recessu; </l>
<l>aspera quae testis sed dulcia, carnis opimae. </l>
<l>Sunt et Aremorici qui laudent ostrea ponti, </l>
<l>et quae Pictonici legit accola litoris, et quae</l>
<l>mira Caledonius nonnumquam detegit aestus. </l>
<l>Accedunt quae fama recens Byzantia subter </l>
<l>litora et insanae generata Propontidis acta </l>
<l>Promoti celebrata ducis de nomine laudat. </l>
<l>Haec tibi non vates, non historicus neque toto </l>
<l>orbe vagus conviva loquor, sed tradita multis, </l>
<l>ut solitum quotiens dextrae invitatio mensae </l>
<l>sollicitat lenem comi sermone Lyaeum. </l>
<l>Haec non per vulgum mihi cognita perque popinas </l>
<l>aut parasitorum collegia Plautinorum, </l>
<l>sed festos quia saepe dies partim ipse meorum </l>
<l>excolui inque vicem conviva vocatus adivi, </l>
<l>natalis si forte fuit sollemnis amico</l>
<l>coniugioque dapes aut sacra repotia patrum, </l>
<l>audivi meminique bonos laudare frequentes.</l></lg></div>

<div type="cap" n="4"><salute>Invitatio ad Paulum</salute>
<lg><l>Si qua fides falsis umquam est adhibenda poetis </l>
<l>nec <foreign xml:lang="grc">πλάσμα</foreign> semper allinunt, </l>
<l>Paule, Camenarum celeberrime Castaliarum </l>
<l>alumne quondam, nunc pater, </l>
<l>aut avus, aut proavis antiquior, ut fuit olim </l>
<l>Tartesiorum regulus; </l>
<l>intemerata tibi maneant promissa memento. </l>
<l>Phoebus iubet verum loqui; </l>
<l>etsi Pierias patitur lirare sorores, </l>
<l>numquam ipse torquet <foreign xml:lang="grc">αὔλακα</foreign>. </l>
<l>Te quoque ne pigeat consponsi foederis; et iam </l>
<l>citus veni remo aut rota, </l>
<l>aequoris undosi qua multiplicata recursu </l>
<l>Garunna pontum provocat, </l>
<l>aut iteratarum qua glarea trita viarum </l>
<l>fert militarem ad Blaviam. </l>
<l>Nos etenim primis sanctum post pascha diebus </l>
<l>avemus agrum visere. </l>
<l>Nam populi coetus et compita sordida rixis </l>
<l>fastidientes cernimus</l>
<l>angustas fervere vias et congrege volgo </l>
<l>nomen plateas perdere. </l>
<l>Turbida congestis referitur vocibus echo: </l>
<l>'tene!', 'feri!', 'duc!', 'da!', 'cave!'. </l>
<l>Sus lutulenta fugit, rabidus canis impete saevo </l>
<l>et impares plaustro boves. </l>
<l>Nec prodest penetrale domus et operta subire; </l>
<l>per tecta clamores meant. </l>
<l>Haec et quae possunt placidos offendere mores </l>
<l>cogunt relinqui moenia, </l>
<l>dulcia secreti repetantur ut otia ruris, </l>
<l>nugis amoena seriis, </l>
<l>tempora disponas ubi tu tua iusque tuum sit </l>
<l>ut nil agas vel quod voles. </l>
<l>Ad quae si properas, tota cum merce tuarum </l>
<l>veni Camenarum citus. </l>
<l>Dactylicos, elegos, choriambum carmen, epodos, </l>
<l>socci et cothurni musicam</l>
<l>carpentis impone tuis; nam tota supellex </l>
<l>vatum piorum chartea est. </l>
<l>Nobiscum invenies <foreign xml:lang="grc">κατ’ ἐναντία</foreign>, si libet uti </l>
<l>non Poena, sed Graeca fide.</l></lg></div>

<div type="cap" n="5a"><salute>Rescriptum Paulo</salute>
<p>Versus meos utili et conscio sibi pudore celatos carmine tuo et sermone praemissis dum putas elici, repressisti; nam qui ipse facundus et musicus editionis alienae prolectat audaciam, consilio quo suadet exterret. Tegat oportet auditor doctrinam suam, qui volet ad dicendum sollicitare trepidantem, nec emerita adversum tirunculos arma concutiat veterana calliditas. Sensit hoc Venus de pulchritudinis palma diu ambiguo ampliata iudicio. Pudenter enim ut apud patrem velata certaverat nec deterrebat aemulas ornatus aequalis; at postquam in pastoris examen deducta est lis dearum, qualis emerserat mari aut cum Marte convenerat, et consternavit arbitrum et contendentium certamen oppressit. Ergo nisi Delirus tuus in re tenui non tenuiter laboratus opuscula mea, quae promi studueras, retardasset, iam dudum ego ut palmes audacior in hibernas adhuc auras improbum germen egissem, periculum iudicii gravis inconsulta festinatione subiturus. Denique <unclear>pisonem</unclear>, quem tollenonem existimo proprie a philologis appellatum, adhibere, ut iubebas, recenti versuum tuorum lectione non ausus, ea quae tibi iam cursim fuerant recitata transmisi. Etenim hoc poposcisti atque id ego malui, tu ut tua culpa ad eundem lapidem bis offenderes, ego autem, quaecumque fortuna esset, semel erubescerem. Vide, mi Paule, quam ineptum lacessieris in verbis rudem, in eloquendo hiulcum, a propositis discrepantem, in versibus concinnationis expertem, in cavillando nec natura venustum nec arte conditum, diluti salis, fellis ignavi, nec de mimo planipedem nec de comoediis histrionem. Ac nisi haec a nobis missa ipse lecturus esses, etiam de pronuntiatione rideres. Nunc commodiore fato sunt, quod licet apud nos genuina apud te erunt adoptiva.</p></div>

<div type="cap" n="5b"><salute>Rescriptum Paulo</salute>
<lg><l>vinum cum biiugo parabo plaustro, </l>
<l>primo tempore Santonos vehendum, </l>
<l>ovum tu quoque passeris marini, </l>
<l>quod nunc promus ait procul relictum </l>
<l>in fundo patriae Bigerritanae <gap/></l></lg></div>

<div type="cap" n="6"><salute><foreign xml:lang="grc">ΑΥΣΟΝΙΟΣ ΠΑΥΛΩΙ</foreign></salute>
<lg><l><foreign xml:lang="grc">Ἑλλαδικῆς μέτοχον μούσης</foreign> Latiaeque Camenae </l>
<l><foreign xml:lang="grc">Ἄξιον Αὐσόνιος</foreign> sermone alludo bilingui. </l>
<l>Musae, quid facimus? <foreign xml:lang="grc">Τί κεναῖσιν ἐπ’ ἐλπίσιν αὔτως</foreign> </l>
<l>ludimus <foreign xml:lang="grc">ἀφραδίῃσιν ἐν ἤματι γηράσκοντες; </foreign> </l>
<l><foreign xml:lang="grc">Σ</foreign> anton<foreign xml:lang="grc">ικοῖς κάμποισιν, ὃπη κρύος ἄξενόν ἐστιν</foreign> </l>
<l>erramus gelido<foreign xml:lang="grc">τρομεροὶ καὶ</foreign> frigdopoetae, </l>
<l><foreign xml:lang="grc">Πιερίδων</foreign> tenero<foreign xml:lang="grc">πλοκάμων θεράποντες</foreign> inertes. </l>
<l><foreign xml:lang="grc">Πάντα δ’ ἔχει παγετός τε</foreign> pedum <foreign xml:lang="grc">καὶ κρουσμὸς ὀδόντων</foreign>, </l>
<l><foreign xml:lang="grc">θαλπωρὴ</foreign> quia nulla <foreign xml:lang="grc">φοκοῦ χιονώδεϊ χώρῃ</foreign>, </l>
<l>et duplicant frigus <foreign xml:lang="grc">ψυχρὰ</foreign>  carmina <foreign xml:lang="grc">μητιόωντες</foreign> </l>
<l><foreign xml:lang="grc">ἀρχόμενος δ’ ἂρα μηνὶ νέῳ</foreign> Ia<foreign xml:lang="grc">νοῦ τε</foreign> ca<foreign xml:lang="grc">λένδαις</foreign> </l>
<l>primitias <foreign xml:lang="grc">Παύλῳ </foreign> nostrae <foreign xml:lang="grc">πέμψωμεν ἀοιδῆς</foreign>. </l>
<l><foreign xml:lang="grc">Μνημοσύνης κρηδεμνοκόμου πολυ</foreign>cantica <foreign xml:lang="grc">τέκνα</foreign>, </l>
<l>ennea verbosae pinno<foreign xml:lang="grc">στέφανοί τε puellae</foreign>,</l>
<l><foreign xml:lang="grc">ἔλθατέ μοι πολυ</foreign>risae <foreign xml:lang="grc">ἐπὶ σκουρώδεα μολπήν</foreign>, </l>
<l>frontibus <foreign xml:lang="grc">ὑμετέραις πτέρινον</foreign> praeferte triumphum; </l>
<l><foreign xml:lang="grc">ὑμᾶς γὰρ καλέω σαλσοστιχονυγοποιητής</foreign>: </l>
<l><foreign xml:lang="grc">Παύλῳ ἐφαρμόσσαιτε μεμιγμενοβάρβαρον ᾠδήν</foreign>. </l>
<l><foreign xml:lang="grc">Οὐ γάρ μοι θέμις ἐστὶν</foreign> in hac regione <foreign xml:lang="grc">μένοντι</foreign></l>
<l><foreign xml:lang="grc">Ἄξιον</foreign> ab nostris <foreign xml:lang="grc">ἐπιδευέα εἶναι καμήναις</foreign>:</l>
<l><foreign xml:lang="grc">κεῖνος ἐμοὶ πάντων μέτοχος</foreign>, qui seria nostra,</l>
<l>qui ioca <foreign xml:lang="grc">παντοδαπῇ</foreign> novit tractare <foreign xml:lang="grc">παλαίστρῃ</foreign>. </l>
<l><foreign xml:lang="grc">Καὶ νῦν</foreign> sepositus <foreign xml:lang="grc">μοναχῷ ἐνὶ</foreign> rure <foreign xml:lang="grc">Κρεβέννου</foreign></l>
<l><foreign xml:lang="grc">ἀσταφύλῳ ἐνὶ χώρῳ</foreign> habet <foreign xml:lang="grc">θυμαλγέα λέσχην</foreign></l>
<l><foreign xml:lang="grc">οὔτε φίλοις ἑτάροις</foreign> nec mensae accommodus ulli, </l>
<l>otia <foreign xml:lang="grc">θελξινόοις</foreign> aeger <foreign xml:lang="grc">συμμέμφεται Μούσαις</foreign>.</l>
<l>Iam satis, <foreign xml:lang="grc">o φίλε Παῦλε, πόνου ἀπεπειρήθημεν</foreign></l>
<l><foreign xml:lang="grc">ἔν τε</foreign> foro caus<foreign xml:lang="grc">αις τε καὶ</foreign> ingrat<foreign xml:lang="grc">αισι καθέδραις</foreign>,</l>
<l><foreign xml:lang="grc">ῥητορικοῖς λούδοισι, καὶ ἔπλετο οὐδὲν ὄνειαρ</foreign>. </l>
<l><foreign xml:lang="grc">Ἀλλ’ ἤδη κεῖνος μὲν ἅπας</foreign> iuvenali<foreign xml:lang="grc">ος ἱδρώς</foreign></l>
<l><foreign xml:lang="grc">ἐκκέχυται μελέων, τρομερὴ δὲ πάρεστι</foreign> senectus</l>
<l><foreign xml:lang="grc">καὶ</foreign> minus in sumptum <foreign xml:lang="grc">δαπάνας</foreign> levis arca ministrat. </l>
<l><foreign xml:lang="grc">Οὐ γὰρ ἔχει ἀπάλαμνος ἀνὴρ κουαιστωδέα</foreign> lucr<foreign xml:lang="grc">ον</foreign></l>
<l><foreign xml:lang="grc">κλεινικὸς οὔτε γέρων χρύσεον κερδίζεται μισθόν</foreign>. </l>
<l>Aequanimus quod si fueris <foreign xml:lang="grc">ετ πάντα μελῷδειν</foreign></l>
<l>malueris, <foreign xml:lang="grc">λήθη πόνου ἔσσεται ἠδὲ πενείης</foreign>. </l>
<l><foreign xml:lang="grc">Κεῖνο δὲ παγκάλλιστον</foreign>, ut omnibus undique musis </l>
<l><foreign xml:lang="grc">σὺν φίλῳ</foreign> aequaevoque <foreign xml:lang="grc">τεῶν συνοπάονι μοισῶν</foreign></l>
<l><foreign xml:lang="grc">θυμοῦ ἀκηχεμένου</foreign> solacia blanda requiras. </l>
<l>Hic erit et fructus <foreign xml:lang="grc">Δημήτερος ἀγλαοκάρπου</foreign>, </l>
<l><foreign xml:lang="grc">ἔνθα σύες θαλεροὶ, πολυχανδέα</foreign> pocula <foreign xml:lang="grc">ἔνθα</foreign>, </l>
<l><foreign xml:lang="grc">κιρνᾶν εἴ κε θέλοις νέκταρ οὐίνοιο βόνοιο</foreign>. </l>
<l>Ambo igitur nostrae <foreign xml:lang="grc">παραθέλξομεν</foreign> otia vitae, </l>
<l>dum res et aetas et sororum</l>
<l><foreign xml:lang="grc">νήματα πορφύρεα πλέκηται</foreign>.</l></lg></div>

<div type="cap" n="7"><salute><foreign xml:lang="grc">ΑΥΣΟΝΙΟΣ ΠΑΥΛΩΙ</foreign></salute>
<lg><l><foreign xml:lang="grc">Ῥωμαίων ὕπατος ἀρεταλόγῳ ἠδὲ ποιητῇ</foreign></l>
<l><foreign xml:lang="grc">Αὐσόνιος Παύλῳ· σπεῦδε φίλους ἰδέειν</foreign></l></lg></div>

<div type="cap" n="8"><salute>Ad amicum</salute>
<lg><l>Aequoream liqui te propter, amice, Garunnam, </l>
<l>te propter campos incolo Santonicos. </l>
<l>Congressus igitur nostros pete; si tibi cura, </l>
<l>quae mihi, conspectu iam potiere meo. </l>
<l>Sed tantum appropera quantum pote corpore et aevo; </l>
<l>ut salvum videam, sat cito te video. </l>
<l>Si post infaustas vigor integratus habenas</l>
<l>et rediit membris iam sua mobilitas, </l>
<l>si riguam laetis recolis Pipleida Musis, </l>
<l>iam vates et non flagrifer <foreign xml:lang="grc">Αὐτομέδων</foreign>, </l>
<l>pelle soporiferi senium nubemque veterni</l>
<l>atque alacri mediam carpe vigore viam. </l>
<l>Sed cisium aut pigrum cautus conscende veredum; </l>
<l>non tibi sit raedae, non amor acris equi. </l>
<l>Cantheris moneo male nota petorrita vites</l>
<l>nec celeres mulas ipse Metiscus agas. </l>
<l>Sic tibi sint Musae faciles, meditatio prompta</l>
<l>et memor, et liquidi mel fluat eloquii; </l>
<l>sic, qui venalis tam longa aetate Crebennus</l>
<l>non habet emptorem, sit tibi pro pretio. </l>
<l>Attamen ut citius venias leviusque vehare, </l>
<l>historiam mimos carmina linque domi. </l>
<l>Grande onus in Musis; tot saecula condita chartis, </l>
<l>quae sua vix tolerant tempora, nostra gravant. </l>
<l>Nobiscum invenies <foreign xml:lang="grc">ἐπέων πολυμορφέα πληθύν</foreign>, </l>
<l><foreign xml:lang="grc">γραμματικῶν τε πλοκὰς καὶ λογοδαιδαλίην</foreign>, </l>
<l><foreign xml:lang="grc">δάκτυλον ἡρώων καὶ ἀοιδοπόλων χορίαμβον</foreign>, </l>
<l><foreign xml:lang="grc">σὺν Θαλίης κώμῳ σύρματα Τερψιχόρης</foreign>,</l>
<l><foreign xml:lang="grc">Σωταδικόν τε κίναιδον, ἰωνικὸν ἀμφοτέρωθεν</foreign></l>
<l><foreign xml:lang="grc">ῥυθμῶν Πινδαρικῶν ἔννομον εὐεπίην</foreign>.</l>
<l><foreign xml:lang="grc">Εἰλιπόδην σκάζοντα, καὶ οὐ σκάζοντα τρίμετρον</foreign>,</l>
<l><foreign xml:lang="grc">ὀκτὼ Θουκυδίδου, ἐννέα Ἡροδότου</foreign>.</l>
<l><foreign xml:lang="grc">Ῥητορικῶν θάημα, σοφῶν ἐρικυδέα φῦλα</foreign></l>
<l><foreign xml:lang="grc">πάντα μάλ’ ὅσσ’ ἐθέλεις, καὶ πλέον, εἴ κε θέλοις</foreign>.</l>
<l>Ηoc tibi de nostris <foreign xml:lang="grc">ἀσπαστικὸν</foreign> offero libris. </l>
<l>Vale; valere si voles me, iam veni. </l></lg></div>

<div type="cap" n="9a"><salute>Ausonius Probo praefecto praetorio</salute>
<p>Oblata per antiquarios mora scio promissi mei gratiam exspectatione consumptam, Probe, vir optime; in secundis tamen habeo non fefellisse. Apologos Titiani et Nepotis chronica quasi alios apologos (nam et ipsa instar sunt fabularum) ad nobilitatem tuam misi, gaudens atque etiam glorians fore aliquid quod ad institutionem tuorum sedulitatis meae studio conferatur. Libello tamen apologorum antetuli paucos epodos, studio in te observantiae meae impudentissimo, paucos quidem, ut ego loquax iudico; verum tu, cum legeris, etiam nimium multos putabis. Adiuro benevolentiam tuam, verecundiae meae testem, eos mihi subita persuasione fluxisse. Nam quis hos diu cogitaret? Quod sane ipsi per se probabunt. Fors fuat ut, si mihi vita suppetet, aliquid rerum tuarum quamvis incultus expoliam; quod tu etsi lectum non probes, scriptum boni consulas, cumque ego imitatus sim vesaniam Choerili, tu ignoscas magnanimitate Alexandri. Hi igitur, ut Plautus ait, interim erunt antelogium fabularum, garruli et deceptores, qui compositi ad honorificentiae obsequium ad aurium convicium concurrerunt. Vale ac me dilige.</p></div>

<div type="cap" n="9b"><salute>Ausonius Probo praefecto praetorio</salute>
<lg><l>Perge, o libelle, Sirmium, </l>
<l>et dic ero meo ac tuo</l>
<l>ave atque salve plurimum. </l>
<l>Quis iste sit nobis erus, </l>
<l>nescis, libelle? An cum sciar </l>
<l>libenter audis quod iuvat? </l>
<l>Possem absolute dicere, </l>
<l>sed dulcius circumloquar </l>
<l>diuque fando perfruar. </l>
<l>Hunc dico qui lingua potens </l>
<l>minorem Atridam praeterit </l>
<l>orando pauca et musica, </l>
<l>qui grandines Vlixei</l>
<l>et mel fluentem Nestora </l>
<l>concinnat ore Tullii; </l>
<l>qui solus exceptis tribus </l>
<l>eris erorum primus est </l>
<l>praetorioque maximus. </l>
<l>Dico hunc senati praesulem, </l>
<l>praefectum eundem et consulem; </l>
<l>nam consul aeternum cluet </l>
<l>collega Augusti consulis, </l>
<l>columen curulis Romulae </l>
<l>primum in secundis fascibus; </l>
<l>nam primus e cunctis erit </l>
<l>consul, secundus principi. </l>
<l>Generi hic superstes aureo </l>
<l>satorque prolis aureae </l>
<l>convincit Ascraeum senem, </l>
<l>non esse saeclum ferreum; </l>
<l>qui vincit aevi iniuriam </l>
<l>stirpis novator Amniae </l>
<l>paribusque comit infulis</l>
<l>Aniciorum stemmata. </l>
<l>Probum loquor; scis optime, </l>
<l>quem nemo fando dixerit </l>
<l>qui non prius laudaverit. </l>
<l>Perge, o libelle, et utere</l>
<l>felicitate intermina. </l>
<l>Quin et require, si sinet </l>
<l>tenore fari obnoxio: </l>
<l>'age vera proles Romuli, </l>
<l>effare causam nominis. </l>
<l>Vtrumne mores hoc tui </l>
<l>nomen dedere, an nomen hoc </l>
<l>secuta morum regula? </l>
<l>An ille venturi sciens </l>
<l>mundi supremus arbiter, </l>
<l>qualem creavit moribus </l>
<l>iussit vocari nomine?' </l>
<l>Nomen datum praeconiis </l>
<l>vitaeque testimonio. </l>
<l>Libelle felix, quem sinu </l>
<l>vir tantus evolvet suo </l>
<l>nec occupari tempora </l>
<l>grato queretur otio; </l>
<l>quem melleae vocis modis </l>
<l>leni aut susurro impertiet; </l>
<l>cui nigellae luminum </l>
<l>vacare dignabunt corae; </l>
<l>quem mente et aure consciis, </l>
<l>quibusdam omissis, perleget. </l>
<l>Perge, o libelle, et utere</l>
<l>felicitate intermina. </l>
<l>Quaecumque fortuna est tibi, </l>
<l>dic me valere et vivere, </l>
<l>dic vivere ex voto pio, </l>
<l>sanctis precantem vocibus, </l>
<l>ut, quem curulis proxima </l>
<l>collegio nati dedit, </l>
<l>hunc rursus Augustus prior </l>
<l>suis perennet fascibus. </l>
<l>Subnecte et illud leniter: </l>
<l>'apologos en misit tibi</l>
<l>ab usque Rheni limite </l>
<l>Ausonius, nomen Italum, </l>
<l>praeceptor Augusti tui, </l>
<l>Aesopiam trimetriam, </l>
<l>quam vertit exili stilo </l>
<l>pedestre concinnans opus </l>
<l>fandi Titianus artifex, </l>
<l>ut hic avi ac patris decus </l>
<l>mixto resurgens sanguine </l>
<l>Probianoque atque Anicio, </l>
<l>ut quondam in Albae moenibus </l>
<l>supremus Aenea satus</l>
<l>Silvios Iulis miscuit; </l>
<l>sic iste, qui natus tui, </l>
<l>flos flosculorum Romuli, </l>
<l>nutricis inter lemmata </l>
<l>lallique somniferos modos </l>
<l>suescat peritis fabulis </l>
<l>simul et iocari et discere.'</l>
<l><supplied>His</supplied> adde votum, quod pio </l>
<l>concepimus rei deo: </l>
<l>'ut genitor Augustus dedit </l>
<l>collegio nati Probum, </l>
<l>sic Gratianus hunc novum </l>
<l>stirpi futurae copulet.'</l>
<l>Rata sunt futura, quae loquor; </l>
<l>sic meritaque et fatum iubent. </l>
<l>Sed iam ut loquatur Iulius </l>
<l>fandi modum invita accipe, </l>
<l>volucripes dimetria, </l>
<l>aveque dicto dic vale.</l></lg></div>

<div type="cap" n="10"><salute>Ad Vrsulum grammaticum Trevirorum, cuius strenas kalendis Ianuariis
ab imperatore non datas reddi fecit</salute>
<lg><l>Primus iucundi fuit hic tibi fructus honoris, </l>
<l>Augustae faustum munus habere manus; </l>
<l>proximus ex longo gradus est quaestoris amici</l>
<l>curam pro strenis excubuisse tuis. </l>
<l>Ergo interceptos, regale nomisma, Philippos</l>
<l>accipe tot numero quot duo Geryones; </l>
<l>quot terni biiuges demptoque triente Camenae, </l>
<l>quotque super terram sidera zodiaci; </l>
<l>quot commissa viris Romana Albanaque fata</l>
<l>quotque doces horis quotque domi resides; </l>
<l>ostia quot pro parte aperit stridentia circus, </l>
<l>excepto medium quod patet ad stadium; </l>
<l>quot pedibus gradiuntur apes et versus Homeri</l>
<l>quotque horis pelagus profluit aut refluit; </l>
<l>protulit in scaenam quot dramata fabellarum, </l>
<l>Arcadiae medio qui iacet in gremio, </l>
<l>vel quot iuncturas geometrica forma favorum</l>
<l>conserit extremis omnibus et mediis; </l>
<l>qui telios primus numerus solusque probatur, </l>
<l>qui par atque impar partibus aequiperat; </l>
<l>bis ternos et ter binos qui conserit unus; </l>
<l>qui solus totidem congeminatus habet </l>
<l>quot faciunt iuncti subterque supraque locati, </l>
<l>qui numerant Hyadas Pleiadasque simul. </l>

<l><gap/> </l>

<l>Vrsule, collega nobilis Harmonio, </l>
<l>Harmonio, quem Claranus, quem Scaurus et Asper, </l>
<l>quem sibi conferret Varro priorque Crates, </l>
<l>quique sacri lacerum collegit corpus Homeri, </l>
<l>quique notas spuriis versibus apposuit; </l>
<l>Cecropiae commune decus Latiaeque Camenae, </l>
<l>solus qui Chium miscet et Ammineum.</l></lg></div>

<div type="cap" n="11"><salute>Ausonius Tetradio</salute>
<lg><l>O qui venustos oberi facundia</l>
<l>sales opimas, Tetradi, </l>
<l>cavesque ne sit tristis et dulci carens </l>
<l>amara concinnatio, </l>
<l>qui felle carmen atque melle temperans </l>
<l>torpere Musas non sinis</l>
<l>pariterque fucas quaeque gustu ignava sunt </l>
<l>et quae sapore tristia, </l>
<l>rudes Camenas qui Suessae praevenis </l>
<l>aevoque cedis, non stilo, </l>
<l>cur me propinquum Santonorum moenibus </l>
<l>declinas, ut Lucas boves</l>
<l>olim resumpto praeferoces proelio </l>
<l>fugit iuventus Romula? </l>
<l>Non <supplied>ut</supplied> tigris te, non leonis impetu, </l>
<l>amore sed caro expeto. </l>
<l>Videre alumni gestio vultus mei </l>
<l>et indole optata frui. </l>
<l>Invitus olim devoravi absentiae </l>
<l>necessitatem pristinae, </l>
<l>quondam docendi munere astrictum gravi</l>
<l>Iculisma cum te absconderet, </l>
<l>et invidebam devio ac solo loco</l>
<l>opus Camenarum tegi. </l>
<l>At nunc, frequentes atque claros nec procul </l>
<l>cum floreas inter viros</l>
<l>tibique nostras ventus auras deferat </l>
<l>auresque sermo verberet, </l>
<l>cur me supino pectoris fastu tumens </l>
<l>spernis poetam consulem, </l>
<l>tuique amantem teque mirantem ac tua</l>
<l>desiderantem carmina</l>
<l>oblitus alto neglegis fastidio, </l>
<l>plectendus exemplo tuo</l>
<l>ni stabilis aevo pectoris nostri fides</l>
<l>quamquam recusantes amet? </l>
<l>Vale. Valere si voles me, pervola</l>
<l>cum scrinio et musis tuis.</l></lg></div>

<div type="cap" n="12"><salute>Ausonius Symmacho</salute>
<p>Modo intellego quam mellea res sit oratio, quam delenifica et quam suada facundia. Persuasisti mihi quod epistulae meae apud Capuam tibi redditae concinnatio inhumana non esset, sed hoc non diutius quam dum epistulam tuam legi, quae me blanditiis inhiantem tuis velut suco nectaris delibuta perducit. Vbi vero chartulam pono et me ipsum interrogo, tum apsinthium meum resipit et circumlita melle tuo pocula deprehendo. Si vero, id quod saepe facio, ad epistulam tuam redii, rursus illicior; et rursum ille suavissimus, ille floridus tui sermonis afflatus deposita lectione vanescit et testimonii pondus prohibet inesse dulcedini. Hoc me velut aerius bratteae fucus aut picta nebula non longius quam dum videtur oblectat, chamaeleontis bestiolae vice, quae de subiectis sumit colorem. Aliud sentio ex epistula tua, aliud ex conscientia mea. Et tu me audes facundissimorum hominum laude dignari? Tu, inquam, mihi ista, qui te ultra emendationem omnium protulisti? Aut quisquam ita nitet ut comparatus tibi non sordeat? Quis ita ad Aesopi venustatem, quis sophisticas Isocratis conclusiones, quis ita ad enthymemata Demosthenis aut opulentiarn Tullianam aut proprietatem nostri Maronis accedat? Quis ita affectet singula ut tu imples omnia? Quid enim aliud es quam ex omni bonarum artium ingenio collecta perfectio? Haec, domine mi fili Symmache, non vereor ne in te blandius dicta videantur esse quam verius. Et expertus es fidem meam mentis atque dictorum, dum in comitatu degimus ambo aevo dispari, ubi tu veteris militiae praemia tiro meruisti, ego tirocinium iam veteranus exercui. In comitatu tibi verus fui, nedum me peregre existimes composita fabulari; in comitatu, inquam, qui frontes hominum aperit, mentes tegit, me tibi et parentem et amicum et, si quid utroque carius est, cariorem fuisse sensisti.</p>
<p>Sed abeamus ab his, ne istaec commemoratio ad illam Sosiae formidinem videatur accedere. Illud, quod paene praeterii, qua affectatione addidisti, ut ad te didascalicum aliquod opusculum aut sermonem protrepticum mitterem? Ego te docebo, docendus adhuc si essem id aetatis ut discerem? Aut ego te vegetum atque alacrem commonebo? Eadem opera et Musas hortabor ut canant, et maria ut effluant et auras ut vigeant et ignes ut caleant admonebo et, si quid invitis quoque nobis natura fit, superfluus instigator agitabo. Sat est unius erroris, quod aliquid meorum me paenitente vulgatum est, quod bona fortuna in manus amicorum incidit. Nam si contra id evenisset, nec tu mihi persuaderes piacere me posse.</p>
<p>Haec ad litteras tuas responsa sint. Cetera quae noscere aves compendi faciam; sic quoque iam longa est epistula. Iulianum tamen familiarem domus vestrae, si quid de nobis percontandum arbitraris, allego: simul admoneo, ut, cum causam adventus eius agnoveris, iuves studium quod ex parte fovisti. Vale.</p></div>

<div type="cap" n="13"><salute>Ausonius Theoni</salute>
<lg><l>Ausonius, cuius ferulam nunc sceptra verentur, </l>
<l>paganum Medulis iubeo salvere Theonem. </l>
<l>Quid geris extremis positus telluris in oris, </l>
<l>cultor harenarum vates, cui litus arandum </l>
<l>Oceani finem iuxta solemque cadentem, </l>
<l>vilis harundineis cohibet quem pergula tectis </l>
<l>et tingit piceo lacrimosa colonica fumo? </l>
<l>Quid rerum Musaeque gerunt et cantor Apollo-</l>
<l>Musae non Helicone satae nec fonte caballi, </l>
<l>sed quae facundo de pectore Clementini </l>
<l>inspirant vacuos aliena mente poetas, </l>
<l>iure quidem: nam quis malit sua carmina dici, </l>
<l>qui te securo possit proscindere risu? </l>
<l>Haec quoque ne nostrum possint urgere pudorem, </l>
<l>tu recita; et vere poterunt tua dicta videri. </l>
<l>Quam tamen exerces Medulorum in litore vitam? </l>
<l>Mercatusne agitas, leviore nomismate captans </l>
<l>insanis quod mox pretiis gravis auctio vendat? </l>
<l>Albentis sevi globulos et pinguia cerae</l>
<l>pondera Naryciamque picem scissamque papyrum </l>
<l>fumantesque olidum, paganica lumina, taedas? </l>
<l>An maiora gerens tosa regione vagantes</l>
<l>persequeris fures, qui te postrema timentes</l>
<l>in partem praedamque vocent? Tu mitis et osor </l>
<l>sanguinis humani condonas crimina nummis </l>
<l>erroremque vocas pretiumque imponis abactis </l>
<l>bubus et in partem scelerum de iudice transis? </l>
<l>An cum fratre vagos dumeta per avia cervos </l>
<l>circumdas maculis et multa indagine pinnae? </l>
<l>Aut spumantis apri cursum clamoribus urges </l>
<l>subsidisque ferum? Moneo tamen usque recuses </l>
<l>stringere fulmineo venabula comminus hosti. </l>
<l>Exemplum de fratre time, qui veste recincta </l>
<l>ostentat foedas prope turpia membra lacunas </l>
<l>perfossasque nates vicino podice nudat; </l>
<l>inde ostentator volitat, mirentur ut ipsum </l>
<l>Gedippa Vrsinusque suus prolesque Iovini </l>
<l>Taurinusque ipsum priscis heroibus aequans, </l>
<l>qualis in Olenio victor Calydonius apro</l>
<l>aut Cromyoneo pubes fuit Attica monstro. </l>
<l>Sed tu parce feris venatibus et fuge nota </l>
<l>crimina silvarum, ne sis Cinyreia proles </l>
<l>accedasque iterum Veneri plorandus Adonis. </l>
<l>Sic certe crinem flavus niveusque lacertos</l>
<l>caesariem rutilam per candida colla refundis; </l>
<l>pectore sic tenero, plana sic iunceus alvo, </l>
<l>per teretes feminum gyros surasque nitentes </l>
<l>descendis, talos a vertice pulcher ad imos; </l>
<l>qualis floricoma quondam populator in Aetna </l>
<l>virgineas inter choreas Deoida raptam </l>
<l>sustulit emersus Stygiis fornacibus Orcus. </l>
<l>An, quia venatus ob tanta pericula vitas, </l>
<l>piscandi traheris studio? Nam tota supellex </l>
<l>Dumnotoni tales solita est ostendere gazas, </l>
<l>nodosas vestes animantum Nerinorum</l>
<l>et iacula et fundas et nomina vilica lini </l>
<l>colaque et insutos terrenis vermibus hamos.</l>
<l>His opibus confise tumes? Domus omnis abundat </l>
<l>litoreis dives spoliis. Referuntur ab unda </l>
<l>corroco, letalis trygon mollesque platessae, </l>
<l>urentes thynni et male tecti spina ligatri</l>
<l>nec duraturi post bina trihoria corvi. </l>
<l>An te carminibus iuvat intestare canoras</l>
<l>Mnemosynes natas, aut tres aut octo sorores? </l>
<l>Et quoniam huc ventum, si vis agnoscere quid sit </l>
<l>inter doctrinam deridendasque Camenas, </l>
<l>accipe congestas, mysteria frivola, nugas, </l>
<l>quas tamen explicitis nequeas deprendere chartis, </l>
<l>scillite decies nisi cor purgeris aceto </l>
<l>Anticyramque bibas, Samii Lucumonis acumen. </l>
<l>Aut adsit interpres tuus, </l>
<l>aenigmatum qui cognitor </l>
<l>fuit meorurn, cum tibi</l>
<l>Cadmi nigellas filias, </l>
<l>Melonis albam paginam </l>
<l>notasque furvae sepiae</l>
<l>Cnidiosque nodos prodidit. </l>
<l>Nunc adsit et certe, modo </l>
<l>praesul creatus litteris, </l>
<l>enucleabit protinus</l>
<l>quod militantes scribimus. </l>
<l>Notos fingo tibi poeta versus, </l>
<l>quos scis hendecasyllabos vocari, </l>
<l>sed nescis modulis tribus moveri. </l>
<l>Istos composuit Phalaecus olim, </l>
<l>qui penthemimeren habent priorem </l>
<l>et post semipedem duos iambos. </l>
<l>Sunt quos hexametri creant revulsi, </l>
<l>ut penthemimeres prior locetur, </l>
<l>tum quod bucolice tome relinquit. </l>
<l>Sunt et quos generat puella Sappho; </l>
<l>quos primus regit hippius secundus, </l>
<l>ut claudat choriambon antibacchus. </l>
<l>Sed iam non poteris, Theon, doceri, </l>
<l>nec fas est mihi regio magistro </l>
<l>plebeiam numeros docere pulpam. </l>
<l>Verum protinus ede quod requiro; </l>
<l>nil quaero nisi quod labris tenetur </l>
<l>et quod non opicae tegunt papyri. </l>
<l>Quas si solveris, o poeta, nugas, </l>
<l>totam trado tibi simul Vacunam</l>
<l>nec iam post metues ubique dictum: </l>
<l>'hic est ille Theon, poeta falsus, </l>
<l>bonorum mala carminum Laverna.'</l></lg></div>

<div type="cap" n="14a"><salute>Ausonius Theoni</salute>
<p>Exspectaveram ut rescriberes ad ea quae dudum ioculariter luseram de cessatione tua valde impia et mea efflagitatione; cuius rei munus reciprocum quoniam in me colendo fastidisti, inventa inter tineas epistula vetere, quam de ostreis et musculis affectata obscuritate condideram, quae adulescens temere fuderam iam senior retractavi. Sed in eundem modum instaurata est satirica et ridicula concinnatio, saltem ut nunc respondeas novissimae cantilenae, qui illam noviciam silentio condemnasti.</p></div>

<div type="cap" n="14b"><salute>Ausonius Theoni</salute>
<lg><l>Ostrea Baianis certantia, quae Medulorum </l>
<l>dulcibus in stagnis reflui maris aestus opimat, </l>
<l>accepi, dilecte Theon, numerabile munus. </l>
<l>Verum quot fuerint subiecta monosticha signant. </l>
<l>Quot ter luctatus cum pollice computat index; </l>
<l>Geryones quot erant, decies si multiplicentur; </l>
<l>ter quot erant Phrygíi numerata decennia belli; </l>
<l>quotve dies solidi mensis tenet ignicomus sol, </l>
<l>cornibus a primis quot habet vaga Cynthia noctes; </l>
<l>singula percurrit Titan quot signa diebus, </l>
<l>quotque annis sublimis agit sua saecula Phaenon; </l>
<l>quot numero annorum Vestalis virgo ministrat, </l>
<l>Dardaniusque nepos regno quot protulit annos; </l>
<l>Priamidae quot erant, si bis deni retrahantur, </l>
<l>bisque viros numeres, qui fata Amphrysia servant; </l>
<l>quot genuit fetus Albana sub ilicibus sus, </l>
<l>et quot sunt asses ubi nonaginta trientes, </l>
<l>vel quot habet iunctos Vasatica raeda caballos. </l>
<l>Quod si figuras fabulis adumbratas </l>
<l>numerumque doctis involutum ambagibus </l>
<l>ignorat alto mens obesa viscere, </l>
<l>numerare saltem more vulgi ut noveris, </l>
<l>in se retortas explicabo summulas. </l>
<l>Ter denas puto quinquiesve senas, </l>
<l>vel bis quinque, dehinc decem decemque, </l>
<l>vel senas quater et bis adde ternas, </l>
<l>septenis quater adde <supplied>et</supplied> unam et unam, </l>
<l>aut ter quattuor adde bis novenis; </l>
<l>duc binas decies semelque denas, </l>
<l>octonas quater, hinc duae recedant, </l>
<l>binas terdecies, semel quaternas; </l>
<l>et sex adde novem vel octo septem, </l>
<l>aut septem geminis bis octo iunge, </l>
<l>aut - ne sim tibi pluribus molestus -</l>
<l>triginta numero fuere cunctae. </l>
<l>Iunctus limicolis musculus ostreis </l>
<l>primo composuit fercula prandio, </l>
<l>gratus deliciis nobilium cibus</l>
<l>et sumptu modicus pauperibus focis. </l>
<l>Non hic navifrago quaeritur aequore, </l>
<l>ut crescat pretium grande periculis; </l>
<l>sed primore vado post refugum mare </l>
<l>algoso legitur litore concolor. </l>
<l>Nam testae duplicis conditur in specu, </l>
<l>quae ferventis aquae fota vaporibus </l>
<l>carnem lacteoli visceris indicat. </l>
<l>Sed damnosa nimis panditur area. </l>
<l>Fac campum replices, Musa, papyrium, </l>
<l>nec iam fissipedis per calami vias </l>
<l>grassetur Cnidiae sulcus harundinis, </l>
<l>pingens aridulae subdita paginae </l>
<l>Cadmi filiolis atricoloribus; </l>
<l>aut cunctis pariter versibus oblinat </l>
<l>furvam lacticolor sphongia sepiam. </l>
<l>Parcamus vitio Dumnotonae domus, </l>
<l>ne sit charta mihi carior ostreis.</l></lg></div>

<div type="cap" n="15"><salute>Ausonius Theoni</salute>
<lg><l>Ausonius 'salve' caro mihi dico Theoni, </l>
<l>versibus expediens quod volo quodve queror. </l>
<l>Tertia fissipedes renovavit Luna iuvencas, </l>
<l>ut fugitas nostram, dulcis amice, domum. </l>
<l>Nonaginta dies sine te, carissime, traxi; </l>
<l>huc adde aestivos: hoc mihi paene duplum est. </l>
<l>Vis novies denos dicam deciesque novenos</l>
<l>isse dies? Anni portio quarta abiit. </l>
<l>Sexaginta horas super et duo milia centum</l>
<l>te sine consumpsi, quo sine et bora gravis. </l>
<l>Milia bis nongenta iubet dimensio legum</l>
<l>annumerata reos per tot obire dies: </l>
<l>iam potui Romam pedes ire pedesque reverti</l>
<l>ex quo te dirimunt milia pauca mihi. </l>
<l>Scirpea Dumnotoni tanti est habitatio vati? </l>
<l>Pauliacos tanti non mihi villa foret. </l>
<l>An quia per tabulam dicto pangente notatam</l>
<l>debita summa mihi est, ne repetamus, abes? </l>
<l>Bis septem rutilos, regale nomisma, Philippos, </l>
<l>ne tanti fuerint, perdere malo, Theon, </l>
<l>implicitum quam te nostris interne medullis</l>
<l>defore tam longi temporis in spatio. </l>
<l>Ergo aut praedictos iam nunc rescribe Darios</l>
<l>et redime, ut mora sit libera desidiae, </l>
<l>aut alios a me totidem dabo, dummodo cari</l>
<l>conspicer ora viri, pauperis usque licet. </l>
<l>Puppe citus propera sinuosaque lintea veli</l>
<l>pande; Medullini te feret aura noti</l>
<l>expositum subter paradas lectoque iacentem, </l>
<l>corporis ut tanti non moveatur onus. </l>
<l>Vnus Dumnotoni te litore perferet aestus</l>
<l>Condatem ad portum, si modo deproperes, </l>
<l>inque vicem veli, quotiens tua flamina cessant, </l>
<l>remipedem iubeas protinus ire ratem. </l>
<l>Invenies praesto subiuncta petorrita mulis; </l>
<l>villa Lucani - mox potieris - aco. </l>
<l>Rescisso disces componere nomine versum; </l>
<l>Lucili vatis sic imitator eris.</l></lg></div>

<div type="cap" n="16"><salute>Ausonius consul vatem resaluto Theonem</salute>
<lg><l>Aurea mala, Theon, sed plumbea carmina mittis; </l>
<l>unius massae quis putet has species? </l>
<l>Vnum nomen utrisque, sed est discrimen utrisque: </l>
<l>poma ut mala voces, carmina vero mala. </l>
<l>Vale, beatus nomen a divis Theon, </l>
<l>metoche sed ista saepe currentem indicat.</l></lg></div>

<div type="cap" n="17"><salute>Ausonius Pontio Paulino</salute>
<lg><l>Condiderat iam solis equos Tartesia Calpe </l>
<l>stridebatque freto Titanius ignis Hibero; </l>
<l>iam succedentes quatiebat luna iuvencas, </l>
<l>vinceret ut tenebras radiis velut aemula fratris; </l>
<l>iam volucres hominumque genus superabile curis </l>
<l>mulcebant placidi tranquilla oblivia somni; </l>
<l>transierant idus, medius suprema December </l>
<l>tempora venturo properabat iungere Iano, </l>
<l>et nonas decimas ab se nox longa kalendas </l>
<l>iugiter acciri celebranda ad festa iubebat. </l></lg>
<p>Nescis, puto, quid velim tot versibus dicere. Medius fidius neque ipse bene intellego; tamen suspicor. Iam prima nox erat ante diem nonum decimum kal. Ian. cum redditae sunt mihi litterae tuae oppido quam litteratae. His longe iucundissimum poema subdideras, quod de tribus Suetonii libris, quos ille de regibus dedit, in epitomen coegisti tanta elegantia, solus ut mihi videare assecutus, quod contra rerum naturam est, brevitas ut obscura non esset. In his versibus ego ista collegi:</p>
<lg><l>Europamque Asiamque, duo vel maxima terrae </l>
<l>membra, quibus Libyam dubie Sallustius addit</l>
<l>Europae adiunctam, possit cum tertia dici, </l>
<l>regnatas multis, quos fama oblitterat et quos</l>
<l>barbara Romanae non tradunt nomina linguae <gap/> </l>
<l>Illibanum Numidamque Avelim Parthumque Vononem </l>
<l>et Caranum, Pellaea dedit qui nomina regum, </l>
<l>quique magos docuit mysteria vana Nechepsos, </l>
<l>et qui regnavit sine nomine max Sesoostris.</l></lg>
<p>Haec tu quam perite et concinne, quam modulate et dulciter, ita iuxta naturam Romanorum accentuum enuntiasti ut tamen veris et primigeniis vocibus sua fastigia non perirent! Iam quid de eloquentia dicam? Liquido adiurare possum nullum tibi ad poeticam facundiam Romanae iuventutis aequari. Certe ita mihi videris. Si erro, pater sum, fer me et noli exigere iudicium obstante pietate. Verum ego cum pie diligam, sincere ac severe iudico. Affice me, oro, tali munere frequenter, quo et oblector et honoror.</p>
<p>Accessit tibi ad artem poeticam mellea adulatio. Quid enim aliud agunt</p>
<lg><l>audax Icario qui fecit nomina ponto</l>
<l>et qui Chalcidicas moderate enavit ad arces, </l></lg>
<p>nisi ut tu vegetam et sublimem alacritatem tuam temeritatem voces, me vero, et consultum et quem filius debeat imitari, salutari prudentia praeditum dicas? Quod equidem contra est. Nam tu summa sic appetis ut non decidas; senectus mea satis habet si consistat.</p>
<p>Haec ad te breviter et ilico vesperis filius secuto mane dictavi. Ita enim tabellarius tuus ut epistulam referret instabat. Nam si mihi otium fuerit oblectabile negotium erit ad te prolixius delirare, te ut eliciam, mihi ut satisfaciam. Vale.</p></div>

<div type="cap" n="18">
<lg><l>Paulino Ausonius: metrum sic suasit ut esses</l>
<l>tu prior et nomen praegrederere meum; </l>
<l>quamquam et fastorum titulo prior et tua Romae</l>
<l>praecessit nostrum sella curulis ebur, </l>
<l>et, quae iam dudum tibi palma poetica pollet, </l>
<l>lemnisco ornata est, quo mea palma caret. </l>
<l>Longaevae tantum superamus honore senectae. </l>
<l>Quid refert? Cornix non ideo ante cycnum, </l>
<l>nec quia mille annos vivit Gangeticus ales</l>
<l>vincit centum oculos, regie pavo, tuos. </l>
<l>Cedimus ingenio, quantum praecedimus aevo; </l>
<l>assurgit Musae nostra Camena tuae. </l>
<l>Vive, vale et totidem venturos congere Ianos</l>
<l>quot tuus aut noster conseruere patres.</l></lg></div>

<div type="cap" n="19a"><salute>Ausonius Paulino</salute>
<p>Quanto me affecit beneficio non delata equidem, sed suscepta querimonia mea, Pauline fili! Veritus displicuisse oleum quod miseras, munus iterasti; addito etiam Barcinonensis muriae condimento cumulatius praestitisti. Scis autem me id nomen muriae, quod in usu vulgi est, nec solere nec posse dicere, cum scientissimi veterum et Graeca vocabula fastidientes Latinum in gari appellatione non habeant. Sed ego, quocumque nomine liquor iste sociorum vocatur,</p>
<lg><l>iam patinas implebo meas, ut parcior ille </l>
<l>maiorum mensis apalaria sucus inundet. </l></lg>
<p>Quid autem tam amabile tamque hospitale quam quod tu, ut me participes, delicias tuas in ipsa primitiarum novitate defrudas? O melle dulcior, o Gratiarum venustate festivior, o ab omnibus patrio stringende complexu! Sed hoc atque alia huiusmodi documenta liberalis animi aliquis fortasse et aliquando, quamvis rarus; illud de epistularum tuarum eruditione, de poematis iucunditate, de inventione et concinnatione, iuro omnia nulli umquam imiabile futurum, etsi fateatur imitandum. De quo opuscolo, ut iubes, faciam: exquisitim universa limabo et quamvis per te manus summa contigerit, caelum superfluae expolitionis adhibebo, magis ut tibi paream quam ut perfectis aliquid adiciam. Interea tamen, ne sine corollario poetico tabellarius tuus rediret, paucis iambicis praeludendum putavi, dum illud quod a me heroico metro desideras incohatur. Isti tamen - ita te et Hesperium salvos habeam, quod spatio lucubratiunculae unius effusi (quamquam hoc ipsi de se probabunt) – tamen nihil diligentiae ulterioris habuerunt. Vale.</p></div>

<div type="cap" n="19b"><salute>Ausonius Paulino</salute>
<lg><l>Iambe, Parthis et Cydonum spiculis, </l>
<l>iambe, pinnis alitum velocior, </l>
<l>Padi ruentis impetu torrentior, </l>
<l>magna sonorae grandinis vi densior, </l>
<l>flammis corusci fulgoris vibratior, </l>
<l>iam nunc per auras Persei talaribus</l>
<l>petasoque ditis Arcados vectus vola. </l>
<l>Si vera fama est Hippocrenes, quam pedis</l>
<l>pulsu citatam cornipes fudit fremens, </l>
<l>tu, fonte in ipso procreatus Pegasi, </l>
<l>primus novorum metra iunxisti pedum</l>
<l>sociisque Musis concinentibus novem</l>
<l>caedem in draconis concitasti Delium. </l>
<l>Fer hanc salutem praepes et volucripes</l>
<l>Paulini ad usque moenia, Ebromagnum loquor, </l>
<l>et protinus, iam si resumptis viribus</l>
<l>alacri refecti corporis motu viget, </l>
<l>salvere iussum mox reposce mutuum. </l>
<l>Nihil moreris iamque dum loquor redi, </l>
<l>imitatus illum stirpis auctorem tuae, </l>
<l>triplici furentem qui Chimaeram incendio </l>
<l>supervolavit tutus igne proximo. </l>
<l>Dic '<supplied>te</supplied> valere', dic, 'salvere te iubet </l>
<l>amicus et vicinus et fautor tuus, </l>
<l>honoris auctor, altor ingenii tui.'</l>
<l>Dic et 'magister', dic 'parens', dic omnia </l>
<l>blanda atque sancta caritatis nomina, </l>
<l>'ave' que dicto, dic 'vale' et actutum redi. </l>
<l>Quod si rogabit, quid super scriptis novis </l>
<l>maturus aevi nec rudis diiudicem, </l>
<l>nescire dices, sed paratum iam fore </l>
<l>heroicorum versuum plenum essedum. </l>
<l>Cui subiugabo de molarum ambagibus, </l>
<l>qui machinali saxa volvunt pondere, </l>
<l>tripedes caballos terga ruptos verbere, </l>
<l>his ut vehantur tres sodales nuntii. </l>
<l>Fors et rogabit, quos sodales dixeris </l>
<l>simul venire: dic 'trinodem dactylum </l>
<l>vidi paratum crucianti cantherio; </l>
<l>spondeus illi lentipes ibat comes, </l>
<l>paribus moratur qui locis cursum meum, </l>
<l>mihique similis, semper adversus tamen, </l>
<l>nec par nec impar, qui trochaeus dicitur.' </l>
<l>Haec fare cursim nec moratus pervola, </l>
<l>aliquid reportans interim munusculi</l>
<l>de largitate musici promptarii.</l></lg></div>

<div type="cap" n="20a"><salute>Ausonius Paulino</salute>
<p>Multas et frequentes mihi gratiae tuae causas et occasio subinde nata concinnat et naturae tuae facilitas benigna conciliat, Pauline fili. Nam quia nihil poscente me abnuis, magis acuis procaciam quam retundis, ut nunc quoque in causa Philonis procuratoris quondam mei experiere, qui apud Ebromagum conditis mercibus quas per agros diversos coemit, concesso ab hominibus tuis usus hospitio, immature periclitatur expelli. Quod nisi indulseris rogante me, ut et mora habitandi ad commodum suum utatur et nauso aliave qua navi usque ad oppidum praebita frugis aliquantum nostrae devehi possit, Lucaniacus ut inopia liberetur mature, tota illa familia hominis litterati non ad Tullii frumentariam sed ad Curculionem Plauti pertinebit. Hoc quo facilius impetrarem aut quo maiorem verereris molestiam si negares, concinnatam iambis signatamque ad te epistulam misi, ne subornatum diceres tabellarium si ad te sine signi fide veniret. Signavi autem non, ut Plautus ait, 'per ceram et lignum litterasque interpretes', sed per poeticum characterem, ut magis notam inustam quam signum impressum iudicares.</p></div>

<div type="cap" n="20b"><salute>Ausonius Paulino</salute>
<lg><l>Philon, meis qui vilicatus praediis, </l>
<l>ut ipse vult, <foreign xml:lang="grc">ἐπίτροπος</foreign> </l>
<l> (nam gloriosum Graeculus nomen putat </l>
<l>quod sermo fucat Dorius), </l>
<l>suis querellis asserit nostras preces, </l>
<l>quas ipse lentus prosequor. </l>
<l>Videbis ipsum, qualis astet comminus, </l>
<l>imago fortunae suae, </l>
<l>canus comosus hispidus trux atribux, </l>
<l>Terentianus Phormio, </l>
<l>horrens capillis ut marinus asperis </l>
<l>echinus aut versus mei. </l>
<l>Hic saepe falsus messibus vegrandibus, </l>
<l>nomen perosus vilici, </l>
<l>semente sera sive multum praecoqua, </l>
<l>et siderali inscitia</l>
<l>caelum lacessens segue culpae subtrahens </l>
<l>reos peregit caelites. </l>
<l>Non cultor instans, non arator gnaruris, </l>
<l>promusque quam condus magis, </l>
<l>terram infidelem nec feracem criminans </l>
<l>negotiari maluit; </l>
<l>mercatur <supplied>in</supplied> quoquo foro venalium, </l>
<l>mutator ad Graecam fidem, </l>
<l>sapiensque supra Graeciae septem viros </l>
<l>octavus accessit <foreign xml:lang="grc">σοφός</foreign>.</l>
<l>Et nunc paravit triticum casco sale </l>
<l>novusque pollet <foreign xml:lang="grc">ἔμπορος</foreign>. </l>
<l>Adit inquilinos rura vicos oppida</l>
<l>soli et sali commercio; </l>
<l>acatis phaselis lintribus stlattis <unclear>rate</unclear> </l>
<l>Tarnim et Garunnam permeat</l>
<l>ac lucra damnis, damna mutans fraudibus </l>
<l>se ditat et me pauperat. </l>
<l>Is nunc ad usque vectus Ebromagum tuam </l>
<l>sedem locavit mercibus, </l>
<l>ut inde nauso devehat <supplied>cibaria</supplied></l>
<l>nostros in usus, ut refert. </l>
<l>Hunc ergo paucis ne graveris hospitem</l>

<l><gap/></l>

<l>adiutus ut mox navis auxilio tuae</l>
<l>ad usque portus oppidi</l>
<l>iam iam Perusina, iam Saguntina fame </l>
<l>Lucaniacum liberet. </l>
<l>Hoc si impetratum munus abs te accepero, </l>
<l>prior colere quam Ceres; </l>
<l>Triptolemon olim, sive Epimeniden vocant</l>
<l>aut viliconem Buzygen, </l>
<l>tuo locabo postferendos numini: </l>
<l>nam munus hoc fiet tuum.</l></lg></div>

<div type="cap" n="21"><salute>Ad Paulinum</salute>
<lg><l>Quarta tibi haec notos detexit epistula questus, </l>
<l>Pauline, et blando residem sermone lacessit; </l>
<l>officium sed nulla pium mihi pagina reddit, </l>
<l>fausta salutigeris ascribens orsa libellis. </l>
<l>Vnde istam meruit non felix charta repulsam, </l>
<l>spernit tam longo cessatio quam tua fastu? </l>
<l>Hostis ab hoste tamen per barbara verba salutem </l>
<l>accipit et 'salve' mediis intervenit armis. </l>
<l>Respondent et saxa homini, et percussus ab antris </l>
<l>sermo redit, redit et nemorum vocalis imago. </l>
<l>Litorei clamant scopuli, dant murmura rivi, </l>
<l>Hyblaeis apibus saepes depasta susurrat. </l>
<l>Est et harundineis modulatio musica ripis</l>
<l>cumque suis loquitur tremulum coma pinea ventis, </l>
<l>incubuit foliis quotiens levis eurus acutis. </l>
<l>Nil mutum natura dedit. Non aeris ales </l>
<l>quadrupedesve silent, habet et sua sibila serpens </l>
<l>et pecus aequoreum tenui vice vocis anhelat. </l>
<l>Dindyma Gargarico respondent cantica luco; </l>
<l>cymbala dant flictu sonitum, dant pulpita saltu </l>
<l>icta pedum, tentis reboant cava tympana tergis; </l>
<l>Isiacos agitant Mareotica sistra tumultus; </l>
<l>nec Dodonaei cessat tinnitus aeni, </l>
<l>in numerum quotiens radiis ferientibus ictae</l>
<l>respondent dociles moderato verbere pelves, </l>
<l>tu velut Oebaliis habites taciturnus Amyclis </l>
<l>aut tua Sigalion Aegyptius oscula signet, </l>
<l>obnixum, Pauline, taces. Agnosco pudorem, </l>
<l>quod vitium fovet ipsa suum cessatio iugis. </l>
<l>Dumque pudet tacuisse diu, placet officiorum </l>
<l>non servare vices, et amant longa otia culpam. </l>
<l>Quis prohibet 'salve' atque 'vale' brevitate parata </l>
<l>scribere felicesque notas mandare libellis? </l>
<l>Non ego longinquos ut texat pagina versus </l>
<l>postulo multiplicique oneret sermone tabellas. </l>
<l>Vna fuit tantum, qua respondere Lacones, </l>
<l>littera, et irato regi placuere negantes. </l>
<l>Est etenim comis brevitas. Sic fama renatum </l>
<l>Pythagoram docuisse refert: cum multa loquaces </l>
<l>ambiguis sererent verbis, contra omnia solum </l>
<l>'est' respondebat vel 'non'. O certa loquendi </l>
<l>regula! Nam brevius nihil est et plenius istis, </l>
<l>quae firmata probant aut infirmata relidunt. </l>
<l>Nemo silens placuit, multi brevitate loquendi. </l>
<l>Verum ego quo stulte dudum spatiosa locutus </l>
<l>provehor? Vt diversa sibi vicinaque culpa est! </l>
<l>Multa loquens et cuncta silens non ambo placemus; </l>
<l>nec possum reticere, iugum quod libera numquam </l>
<l>fert pietas nec amat blandis postponere verum. </l>
<l>Vertisti, Pauline, tuos, dulcissime, mores: </l>
<l>Vasconei saltus et ninguida Pyrenaei </l>
<l>hospitia et nostri facit hoc oblivio caeli. </l>
<l>Imprecer ex merito quid non tibi, Hiberia tellus? </l>
<l>Te populent Poeni, te perfidus Hannibal urat, </l>
<l>te belli sedem repetat Sertorius exul. </l>
<l>Ergo meum patriaeque decus columenque senati </l>
<l>Birbilis aut haerens scopulis Calagurris habebit </l>
<l>aut quae deiectis iuga per scruposa ruinis</l>
<l>arida torrentem Sicorim despectat Ilerda? </l>
<l>Hic trabeam, Pauline, tuam Latiamque curulem </l>
<l>constituis patriosque istic sepelibis honores? </l>
<l>Quis tamen iste tibi tam longa silentia suasit? </l>
<l>Impius ut nullos hic vocem vertat in usus; </l>
<l>gaudia non illum vegetent, non dulcia vatum </l>
<l>carmina, non blandae modulatio flexa querellae; </l>
<l>non fera, non illum pecudes, non mulceat ales, </l>
<l>non quae pastorum nemoralibus abdita lucis </l>
<l>solatur nostras echo resecuta loquellas; </l>
<l>tristis, egens, deserta colat tacitusque pererret </l>
<l>Alpini convexa iugi, ceu dicitur olim</l>
<l>mentis inops coetus hominum et vestigia vitans </l>
<l>avia perlustrasse vagus loca Bellerophontes. </l>
<l>Haec precor, hanc vocem, Boeotia numina, Musae, </l>
<l>accipite et Latiis vatem revocate Camenis.</l></lg></div>

<div type="cap" n="22"><salute>Ad Paulinum</salute>
<lg><l>Proxima quae nostrae fuerat querimonia chartae </l>
<l>credideram quod te, Pauline, inflectere posset </l>
<l>eliceretque tuam blanda obiurgatio vocem. </l>
<l>Sed tu, iuratis velut alta silentia sacris</l>
<l>devotus teneas, perstas in lege tacendi. </l>
<l>Non licet? Anne pudet, si quis tibi iure paterno </l>
<l>vivat amicus adhuc, maneasque obnoxius heres? </l>
<l>Ignavos agitet talis timor; at tibi nullus</l>
<l>sít metus et morem missae acceptaeque salutis </l>
<l>audacter retine. Vel si tibi proditor instat</l>
<l>aut quaesitoris gravior censura timetur, </l>
<l>occurre ingenio, quo saepe occulta teguntur. </l>
<l>Threicii quondam quam saeva licentia regis </l>
<l>fecerat elinguem, per licia texta querellas </l>
<l>edidit et tacitis mandavit crimina telis. </l>
<l>Et pudibunda suos malo commisit amores</l>
<l>virgo nec erubuit tacituro conscia pomo. </l>
<l>Depressis scrobibus vitium regale minister </l>
<l>credidit idque diu texit fidissima tellus; </l>
<l>inspirata dehinc vento cantavit harundo. </l>
<l>Lacte incide notas: arescens charta tenebit </l>
<l>semper inaspicuas, prodentur scripta favillis. </l>
<l>Vel Lacedaemoniam scytalen imitare, libelli </l>
<l>segmina Pergamei tereti circumdata ligno </l>
<l>perpetuo inscribens versu, qui deinde solutus </l>
<l>non respondentes sparso dabit ordine formas </l>
<l>donec consimilis ligni replicetur in orbem. </l>
<l>Innumeras possum celandi ostendere formas </l>
<l>et clandestinas veterum reserare loquellas, </l>
<l>si prodi, Pauline, times nostraeque vereris </l>
<l>crimen amicitiae. Tanaquil tua nesciat istud; </l>
<l>tu contemne alios nec dedignare parentem </l>
<l>affari verbis. Ego sum tuus altor et ille </l>
<l>praeceptor primus, primus largitor honorum, </l>
<l>primus in Aonidum qui te collegia duxi.</l></lg></div>

<div type="cap" n="23"><salute>Ad Paulinum</salute>
<lg><l>Discutimus, Pauline, iugum, quod certa fovebat </l>
<l>temperies, leve quod positu et tolerabile iunctis </l>
<l>tractabat paribus concordia mitis habenis, </l>
<l>quod per tam longam seriem redeuntibus annis </l>
<l>fabula non umquam, numquam querimonia movit, </l>
<l>discutimus, sed tu tantum reus; ast ego semper </l>
<l>contenta cervice feram. Consorte laborum </l>
<l>destituor, nec tam promptum gestata duobus </l>
<l>deficiente alio solum perferre iugalem; </l>
<l>non animus viresque labant, sed iniqua ferendo </l>
<l>condicio est oneri, cum munus utrumque relicto </l>
<l>ingruit acceduntque alienae pondera librae. </l>
<l>Sic pars aegra hominis trahit ad contagia sanum </l>
<l>corpus et exigui quamvis discrimine membri </l>
<l>tota per innumeros artus compago vacillat. </l>
<l>Obruar usque tamen, veteris ne desit amici</l>
<l>me durante fides memorique ut fixa sub aevo </l>
<l>restituant profugum solacia cassa sodalem. </l>
<l>Impie, Pirithoo disiungere Thesea posses </l>
<l>Euryalumque suo socium secernere Niso; </l>
<l>te suadente fugam Pylades liquisset Oresten </l>
<l>nec custodisset Siculus vadimonia Damon. </l>
<l>Agnoscisne tuam, Ponti dulcissime, culpam? </l>
<l>Nam mihi certa fides nec commutabilis umquam </l>
<l>Paulini illius veteris reverentia durat</l>
<l>quaeque meoque tuoque fuit concordia patri; </l>
<l>si tendi facilis cuiquam fuit arcus Vlixi</l>
<l>aut praeter dominum vibrabilis ornus Achilli, </l>
<l>nos quoque tam longo mens altera foedere solvet. </l>
<l>Sed cur tam maesto sero tristia carmína versu </l>
<l>et non in meliora animus se vota propinquat? </l>
<l>Sit procul iste metus: certa est fiducia nobis, </l>
<l>si genitor natusque dei pia verba volentum </l>
<l>accipiat, nostro reddi te posse precatu, </l>
<l>ne sparsam raptamque domum lacerataque centum</l>
<l>per dominos veteris Paulini regna fleamus</l>
<l>teque vagum toto, quam longa Hispania, tractu </l>
<l>immemorem veterum peregrinis fidere amicis. </l>
<l>Accurre, o nostrum decus, o mea maxima cura, </l>
<l>votis ominibusque bonis precibusque vocatus; </l>
<l>appropera, dum tu iuvenis, dum nostra senectus </l>
<l>servat inexhaustum tibi gratificata vigorem. </l>
<l>En erit ut nostras hic nuntius excitet aures? </l>
<l>'Ecce tuus Paulinus adest! Iam ninguida linquit</l>
<l>oppida Hiberorum, Tarbellica iam tenet arva; </l>
<l>Ebromagi iam tecta subit, iam praedia fratris </l>
<l>vicina ingreditur, iam labitur amne secundo, </l>
<l>iamque in conspectu est, iam prora obvertitur amni </l>
<l>ingressusque sui celebrata per ostia portus</l>
<l>praevertit cunctos ut te amplectatur amicos, </l>
<l>et sua praeteriens iam iam tua limina pulsat!' </l>
<l>Credimus, an qui amant ipsi sibi somma fingunt?</l></lg></div>

<div type="cap" n="24"><salute>Alia ad eundem</salute>
<lg><l>Discutimus, Pauline, iugum, quod nota fovebat </l>
<l>temperies, leve quod positu et venerabile iunctis </l>
<l>tractabat paribus concordia mitis habenis, </l>
<l>quod per tam longam seriem volventibus annis </l>
<l>nulla querella loco pepulit, non ira nec error, </l>
<l>nec quae compositis malesuade credula causis </l>
<l>concinnat veri similes suspicio culpas; </l>
<l>tam placidum, tam mite iugum, quod utrique parentes </l>
<l>ad senium nostri traxere ab origine vitae </l>
<l>impositumque piis heredibus usque manere</l>
<l>optarunt dum longa dies dissolveret aevum. </l>
<l>Et mansit, dum laeta fides nec cura laborat </l>
<l>officii servare vices, sed spunte feruntur </l>
<l>incustoditum sibi continuantia cursum. </l>
<l>Hoc tam mite iugum docili cervice subirent </l>
<l>Martis equi stabuloque feri Diomedis abacti </l>
<l>et qui mutatis ignoti Solis habenis</l>
<l>fulmineum Phaethonta Pado mersere iugales. </l>
<l>Discutitur, Pauline, tamen, nec culpa duorum </l>
<l>ista, sed unius tantum tua; namque ego semper</l>
<l>contenta cervice feram. Consorte laborum </l>
<l>destituor, nec tam promptum gestata duobus </l>
<l>unum deficiente pari perferre sodalem; </l>
<l>non animus viresque labant, sed iniqua ferendo </l>
<l>condicio est oneri, cum munus utrumque relicto </l>
<l>ingruit acceduntque alienae pondera librae. </l>
<l>Sic pars aegra hominis trahit ad contagia sanum </l>
<l>corpus et exigui quamvis discrimine membri </l>
<l>tota per innumeros artus compago vacillat. </l>
<l>Quantum oblectamen populi, quae vota bonorum </l>
<l>sperato fraudata bono! Gratantia cuncti</l>
<l>verba loquebantur, iam nomina nostra parabant </l>
<l>inserere antiquis aevi melioris amicis. </l>
<l>Cedebat Pylades, Phrygii quoque gloria Nisi</l>
<l>iam minor et promissa obiens vadimonia Damon. </l>
<l>Nos documenta magis felicia, qualia magnus </l>
<l>Scipio longaevique dedit sapientia Laeli; </l>
<l>nos studiis animisque isdem miracula cunctis, </l>
<l>hoc maiora, pares fuimus quod dispare in aevo. </l>
<l>Ocius illa iugi fatalis solvere lora</l>
<l>Pellaeum potuisse ducem reor, abdita opertis </l>
<l>principiis et utroque caput celantia nodo. </l>
<l>Grande aliquod verbum nimirum diximus, ut se </l>
<l>inferret nimiis vindex Rhamnusia votis: </l>
<l>Arsacidae ut quondam regis non laeta triumphis </l>
<l>grandia verba premens ultrix dea Medica belli </l>
<l>sistere Cecropidum in terris monumenta paranti </l>
<l>obstitit et Graio iam iam figenda tropaeo</l>
<l>ultro etiam victis Nemesis stetit Attica Persis. </l>
<l>Quae tibi Romulidas proceres vexare libido est? </l>
<l>In Medos Arabasque tuos per nubila et atrum </l>
<l>perge chaos: Romana procul tibi nomina sunto. </l>
<l>Illic quaere alios oppugnatura sodales, </l>
<l>livor ubi iste tuus ferrugineumque venenum </l>
<l>opportuna tuis inimicat pectora fucis; </l>
<l>Paulinum Ausoniumque, viros quos sacra Quirini</l>
<l>purpura et auratus trabeae velavit amictus, </l>
<l>non decet insidiis peregrinae cedere divae. </l>
<l>Quid queror Eoique insector crimina monstri? </l>
<l>Occidui me ripa Tagi, me Punica laedit</l>
<l>Barcino, me bimaris iuga ninguida Pyrenaei</l>

<l><supplied><gap/></supplied></l>

<l>moenibus et patrio forsan quoque vestis et oris</l>

<l><supplied><gap/></supplied></l>

<l>quemque suo longe dirimat provincia tractu</l>
<l>trans montes solemque alium, trans flumina et urbes </l>
<l>et quod terrarum caelique extenditur inter </l>
<l>Emeritensis Anae lataeque fluenta Garunnae. </l>
<l>Quod si intervalli spatium tolerabile limes </l>
<l>poneret exiguus (quamvis longa omnia credant</l>
<l>qui simul esse volunt), faceret tamen ipsa propinquos </l>
<l>cura locos, mediis iungens distantia verbis: </l>
<l>Santonus ut sibi Burdigalam, mox iungit Aginnum </l>
<l>illa sibi et populos Aquitanica cura colentes, </l>
<l>utque duplex Arelas Alpinae tecta Viennae </l>
<l>Narbonemque pari spatio sibi conserit et mox </l>
<l>quinquiplicem socias tibi, Martie Narbo, Tolosam. </l>
<l>Hoc mihi si spatium vicinis moenibus esset, </l>
<l>tunc ego te ut nostris aptum complecterer ulnis </l>
<l>afflaretque tuas aures nostrae aura loquellae. </l>
<l>Nunc tibi trans Alpes et marmoream Pyrenen </l>
<l>Caesarea est Augusta domus, Tyrrhenica propter </l>
<l>Tarraco et ostrifero superaddita Barcino ponto: </l>
<l>me iuga Burdigalae, trino me flumina coetu </l>
<l>secernunt turbis popularibus otiaque inter </l>
<l>vitiferi exercent colles laetumque colonis</l>
<l>uber agri, tum prata virentia, tum nemus umbris </l>
<l>mobilibus celebrique frequens ecclesia vico, </l>
<l>totque mea in Novaro sibi proxima praedia pago, </l>
<l>dispositis totum vicibus variata per annum, </l>
<l>egelidae ut tepeant hiemes rabidosque per aestus </l>
<l>aspirent tenues frigus subtile Aquilones. </l>
<l>Te sine sed nullus grata vice provenit annus: </l>
<l>ver pluvium sine flore fugit, Canis aestifer ardet, </l>
<l>nulla autumnales variat Pomona sapores</l>
<l>effusaque hiemem contristat Aquarius unda. </l>
<l>Agnoscisne tuam, Ponti dulcissime, culpam? </l>
<l>Nam nubi certa fides nec commutabilis umquam </l>
<l>Paulini illius veteris reverentia durat</l>
<l>quaeque meoque tuoque fuit concordia patri; </l>
<l>si tendi facilis cuiquam fuit arcus Vlixi</l>
<l>aut praeter dominum vibrabilis ornus Achilli, </l>
<l>nos quoque tam longo Rhamnusia foedere solvet. </l>
<l>Sed cur tam maesto sero tristia carmina versu </l>
<l>et non in meliora animus se vota propinquat? </l>
<l>Sit procul iste metus: certa est fiducia nobis, </l>
<l>si genitor natusque dei pia verba volentum </l>
<l>accipiat, nostro reddi te posse precatu, </l>
<l>ne sparsam raptamque domum lacerataque centum </l>
<l>per dominos veteris Paulini regna fleamus</l>
<l>teque vagum toto, quam longa Hispania, tractu </l>
<l>immemorem veterum peregrinis fidere amicis. </l>
<l>Accurre, o nostrum decus, o mea maxima cura, </l>
<l>votis ominibusque bonis precibusque vocatus; </l>
<l>appropera, dum tu iuvenis, dum nostra senectus </l>
<l>servat inexhaustum tibi gratificata vigorem. </l>
<l>Ecquando iste meas impellet nuntius aures? </l>
<l>'Ecce tuus Paulinus adest! Iam ninguida linquit </l>
<l>oppida Hiberorum, Tarbellica iam tenet arva; </l>
<l>Ebromagi iam tecta subit, iam praedia fratris </l>
<l>vicina ingreditur, iam labitur amne secundo, </l>
<l>iamque in conspectu est, iam prora obvertitur amni </l>
<l>ingressusque sui celebrata per ostia portus</l>
<l>totum occursantis populi praevertitur agmen, </l>
<l>et sua praeteriens iam iam tua limina pulsat!' </l>
<l>Credimus, an qui amant ipsi sibi somnia fingunt?</l></lg></div>

</div>
</body>
 </text>

</TEI>
